{
 "cells": [
  {
   "cell_type": "markdown",
   "metadata": {},
   "source": [
    "### Dependencies\n",
    "This code uses __spaCy__ as model engine and the __it_core_news_lg__ as model, being this the one having the most accuracy level (0.88) in NER tasks.\n",
    "The algorithm opens the target file and pass it to the previously specified spacy model, ran locally. The function serves the purpose of injecting any given string, in our case it will be used to quickly mark all the named entities with the base tag of TEI, it will be enriched with proper metadata and attributes, implemented manually or through a data scraping function.\n",
    "\n",
    "\\#In terms of efficiency it is good practice to run first the spacy model in the second cell and then working with the following ones.<br>\n",
    "\\#The code needs spacy and the specified model to run locally."
   ]
  },
  {
   "cell_type": "code",
   "execution_count": 6,
   "metadata": {},
   "outputs": [],
   "source": [
    "import spacy"
   ]
  },
  {
   "cell_type": "code",
   "execution_count": 7,
   "metadata": {},
   "outputs": [],
   "source": [
    "path = './data/noHeader.txt'\n",
    "\n",
    "with open(path, 'r', encoding='utf-8') as f:\n",
    "    txt = f.read()\n",
    "    nlp = spacy.load('it_core_news_lg')\n",
    "    doc = nlp(txt)"
   ]
  },
  {
   "cell_type": "code",
   "execution_count": 8,
   "metadata": {},
   "outputs": [
    {
     "name": "stdout",
     "output_type": "stream",
     "text": [
      "Introduzione\n",
      "\n",
      "\n",
      "\t\t\t Nel 1971, mentre infuria la lotta femminista, in un celebre saggio che ha segnato il dibattito più recente sul ruolo delle donne nella storia dell’arte, Linda Nochlin si chiede perché non sia mai esistita un’artista che abbia saputo eguagliare la grandezza di Michelangelo, la forza di Caravaggio o il genio di Raffaello1. In un’epoca in cui gli studi di genere non avevano raggiunto i risultati odierni e quasi nessuno storico si era ancora dedicato a setacciare gli archivi per restituire alle donne il ruolo e l’influenza che hanno realmente esercitato nella pittura e nella scultura, la studiosa giunge alla conclusione che gran parte della responsabilità sia da attribuire ai maschi. Sono loro ad aver ostacolato, mortificato e temuto il talento femminile. Preoccupati che una donna prendesse il sopravvento, assumesse il controllo della situazione e dimostrasse che ogni cosa le riusciva meglio, gli uomini hanno fatto credere che le rappresentanti del sesso femminile fossero nate sotto una cattiva stella, tormentate dagli ormoni, straziate dai cicli mestruali, indebolite da un fisico gentile e gracile, col solo scopo di impedir loro per secoli l’affermazione nel campo della scienza, della politica e dell’arte.\n",
      "\n",
      "\t\t\t Quante volte, ancora oggi, ci tocca sentir ripetere espressioni del tipo «è la prima donna a...», «per la prima volta una donna...», «non è mai successo che una donna...»? Significa che sono ancora tante le imprese che non è stato loro concesso di compiere nel corso del tempo ed è quindi normale stupirci che accada. Fa notizia.\n",
      "\n",
      "\t\t\t Tutto abbastanza prevedibile, se pensiamo al ritardo col quale le donne hanno acquisito alcuni diritti fondamentali: in  <placename> Italia </placename>  sono state ammesse al voto solo quasi ottant’anni fa. Chissà come sarebbe andato il referendum tra monarchia e repubblica nel 1946 senza il contributo delle elettrici. Si trattava della seconda occasione in cui si esercitava il suffragio femminile nel nostro paese. In altre nazioni è andata anche peggio. Pensiamo alla  <placename> Svizzera </placename> , dove le donne votano soltanto dal 1971 e nel piccolo  <placename> Cantone Appenzello Interno </placename>  addirittura dal 1990.\n",
      "\n",
      "\t\t\t Non basterebbe un intero volume per elencare i casi della ritardata assegnazione di responsabilità pubbliche alle donne. Solo nel 2020, dopo oltre settecento anni di attività, una donna ha ottenuto per la prima volta la massima carica di governo in una università italiana: Antonella Polimeni è stata eletta rettrice dell’ <placename> Università «La Sapienza» di Roma </placename> .\n",
      "\n",
      "\t\t\t Sempre nel medesimo anno – il 2020 – una partita di Champions League ha visto muoversi eccezionalmente sul campo un’arbitra donna: Stéphanie Frappart, che ha dovuto vedersela con i giocatori della Juventus e del Dinamo Kiev. Fortunatamente – a causa delle disposizioni legate all’epidemia da Covid-19 – gli spalti erano vuoti, altrimenti chissà se le curve si sarebbero prodotte in memorabili cori sessisti.\n",
      "\n",
      "\t\t\t Non è questa la sede per affrontare il dibattito che continua a imperversare quando una donna assume una carica il cui titolo raramente è stato declinato al femminile: sindaca,  <placename> magistrata </placename> , notaia, assessora... L’apparente cacofonia di certi termini è solo il risultato del loro scarso utilizzo: sono parole sempre esistite nella lingua italiana, ma non abbiamo avuto molte occasioni per pronunciarle.\n",
      "\n",
      "\t\t\t In quel mondo tradizionalmente maschilista che è la Chiesa cattolica, di recente anche la Conferenza episcopale italiana ha approvato uno storico rinnovamento delle formule liturgiche, includendo anche le «sorelle» nella preghiera del Confesso, che le ignorava da decenni («Confesso a Dio onnipotente e a voi fratelli e sorelle [...]. E supplico la beata sempre Vergine Maria, gli angeli, i santi e voi, fratelli e sorelle...»).\n",
      "\n",
      "\t\t\t E come commentare il divieto per le donne di  <placename> Parigi </placename>  di girare in pantaloni, cancellato per legge soltanto nel 2013? Potrebbe sembrare una boutade, ma non lo è affatto.\n",
      "\n",
      "\t\t\t Un’ordinanza emessa dalla prefettura di  <placename> Parigi </placename>  impediva fino ad allora alle signore di vestire «come un uomo». Peccato che fosse stata emessa nel 1800. A quei tempi il mese di novembre si chiamava ancora Brumaio – secondo la tradizione del calendario della Rivoluzione francese – e nella capitale si era deciso che le donne avrebbero potuto indossare un paio di pantaloni, se proprio ci tenevano, ma che avrebbero avuto bisogno di un certificato medico da presentare alla polizia, per avere un’autorizzazione speciale. La norma è durata fino ad oggi. Non se n’era accorto nessuno.\n",
      "\n",
      "\t\t\t E vogliamo ricordare lo scandaloso pay gap tuttora esistente tra uomini a donne, che nel 2018 ha visto le lavoratrici europee guadagnare in ogni settore circa il 20% in meno dei colleghi maschi, senza alcuna giustificazione oggettiva?2\n",
      "\n",
      "\t\t\t Ma restiamo all’interno del mondo della creatività, dove si muove questo libro.\n",
      "\n",
      "\t\t\t Una delle conseguenze epocali dell’annuncio di un imminente sbarco sulla luna fu la produzione di una Barbie astronauta nel 1965: si volevano così coinvolgere anche le bambine nell’impresa che avrebbe portato a termine Neil Armstrong quattro anni dopo. Nel 1973 è la volta della Barbie chirurga, mentre per vedere sul mercato una Barbie candidata alla presidenza degli  <placename> Stati Uniti </placename>  abbiamo dovuto aspettare il 1992, anno in cui nascono anche la Barbie amministratrice delegata e la Barbie sergente dei marines. Ma quando veniamo ad un ambito che investe l’ingegno, assistiamo ad un ritardo inaudito: la Mattel mette nelle mani delle sue piccole clienti una Barbie architetta soltanto nel 2011, dopo averla addirittura bocciata nel 2002 giustificando il rifiuto col pretesto che «il lavoro dell’architetto è incomprensibile alle bambine»3.\n",
      "\n",
      "\t\t\t Parafrasando in un italiano rinascimentale, la sorpresa che ha destato l’immissione sul mercato di una bambola architetta suona come le parole che Giorgio Vasari – nel 1568  <placename> – </placename>  ha collocato nel prologo dell’unica biografia dedicata ad una donna presente nella seconda edizione delle sue celebri Vite d’artista: la bolognese Properzia de’ Rossi.\n",
      "\n",
      "\t\t\t Né [le donne] si son vergognate, quasi per torci il vanto della superiorità, di mettersi con le tenere e bianchissime mani nelle cose mecaniche e fra la ruvidezza de’ marmi e l’asprezza del ferro, per conseguir il desiderio loro e riportarsene fama, come fece ne’ nostri dì Properzia de’ Rossi da  <placename> Bologna </placename> , giovane virtuosa, non solamente nelle cose di casa, come l’altre, ma in infinite scienze che non che le donne, ma tutti gli uomini gl’ebbero invidia4.\n",
      "\n",
      "\t\t\t Con buona pace di Vasari, Properzia «non si è vergognata» di cimentarsi nella scultura. Ha dimostrato di saper fare molto di più delle «cose di casa». In fondo, dice altrove il biografo, ha potuto investire su un talento innato, che le donne genitrici hanno ricevuto dalla natura.\n",
      "\n",
      "\t\t\t Ma se le donne sì bene sanno fare gl’uomini vivi, che maraviglia che quelle che vogliono sappiano anco fargli sì bene dipinti?5\n",
      "\n",
      "\t\t\t C’è sempre un buon grado di sorpresa in questi simulati elogi del talento femminile. Vasari è un uomo del Cinquecento, il secolo in cui timidamente – come vedremo – le donne cominciano ad affacciarsi da professioniste sulla scena artistica. A lungo saranno bandite dai concorsi per le opere pubbliche nelle chiese o nelle piazze, per decenni non saranno ammesse alle  <placename> Accademie di Belle Arti </placename> , per secoli sarà vietato alle apprendiste di esercitarsi su nudi maschili dal vero.\n",
      "\n",
      "\t\t\t L’ammissione delle prime donne alla frequenza dei corsi di studio artistico risale al 1607. Fu l’ <placename> Accademia di Roma </placename>  a offrire loro questa opportunità, che si rivelò un elemento sostanziale non solo sul piano educativo, ma anche su quello sociale ed economico. La frequenza dell’accademia rappresentò un significativo contributo al tema più ampio dell’alfabetizzazione femminile, ma innescò anche una serie di cambiamenti che contribuirono alla trasformazione del ruolo femminile nella società. Le artiste, prime lavoratrici specializzate in un contesto fin allora riservato essenzialmente agli uomini, furono così le pioniere di un percorso che avrebbe dovuto superare non pochi ostacoli.\n",
      "\n",
      "\t\t\t Malgrado questo grande passo avanti, alle donne erano interdette tutte le riunioni in cui si prendevano decisioni fondamentali per le attività e le opportunità di lavoro da affidare agli artisti. Tale divieto nasceva dalla volontà di non dar loro strumenti di potere e, al contempo, relegava la loro partecipazione ai soli primi elementari livelli di apprendimento.\n",
      "\n",
      "\t\t\t Tuttavia il rinnovamento era ormai stato innescato e nessuno avrebbe più potuto arrestare l’affermazione delle donne nel mondo dell’arte. Per secoli sarà ancora vietato loro di studiare modelli nudi, vivi o morti che fossero. Per generazioni le artiste non potranno viaggiare da sole in cerca di opportunità di lavoro in contesti diversi dal luogo di nascita o da quello in cui hanno contratto matrimonio. Ma il riconoscimento di una loro professionalità, magari mediata dal padre, dal fratello o dal marito, sarà sempre più tollerato6.\n",
      "\n",
      "\t\t\t Le apprendiste si ritrovano comunque ad avere uno scarso raggio d’azione e pochi soggetti a cui dedicarsi: ritratti, nature morte e poco più, generi considerati «minori». Impossibile per loro affrontare i grandi temi della pittura di storia, impensabile cimentarsi in tele di grandi dimensioni. Generato da un pregiudizio morale a prima vista innocuo, il divieto di frequentare lezioni di disegno dal vero di corpi di uomini senza veli è la causa principale dell’assenza di grandi opere pubbliche prodotte da artiste donne. Uno dei maggiori ostacoli alla loro affermazione e, forse, una delle risposte più concrete al quesito della Nochlin.\n",
      "\n",
      "\t\t\t Alla luce di questi fatti, è un vero miracolo se oggi possiamo ammirare i dipinti di Sofonisba Anguissola o di Artemisia Gentileschi, perché ogni tela è stata una conquista.\n",
      "\n",
      "\t\t\t A ben guardare, l’impossibilità di lavorare alla presenza di modelli ha favorito la crescita di un fenomeno piuttosto interessante, che nella storia dell’arte coinvolge soprattutto le artiste.\n",
      "\n",
      "\t\t\t Fin dagli esordi le donne hanno prediletto gli autoritratti. Con la scarsa possibilità di uscire di casa, il divieto di frequentare botteghe o accademie, il bando a qualsiasi sessione di posa maschile, le pittrici hanno dipinto soprattutto i soggetti più alla loro portata: sé stesse, a volte alternate alle proprie sorelle o a nature morte, di fronte alle quali difficilmente si sarebbe potuto gridare allo scandalo. Per tutti questi motivi bisogna guardare con ancora maggiore ammirazione al contributo che le artiste hanno dato alla crescita dei linguaggi, all’evoluzione delle iconografie e al salto di qualità – quando non proprio alla rivoluzione – delle tecniche. Un percorso a tappe forzate, infestato da continui balzi in avanti e passi all’indietro. Dopo i fulgidi esempi rappresentati da pittrici eccelse e riconosciute come Lavinia Fontana o Angelica Kauffmann, nel XIX secolo le artiste devono ancora lottare per ottenere ciò che meritano.\n",
      "\n",
      "\t\t\t Dall’esempio della  <placename> Francia </placename>  ottocentesca – il  <placename> Paese </placename>  con il maggior numero di artiste – è evidente che «le donne non venivano accettate come pittrici di professione». Alla metà del secolo, soltanto un terzo degli artisti erano donne; tuttavia, anche questa statistica abbastanza incoraggiante risulta fuorviante se si considera che nessuna di questa quota relativamente esigua passò per il trampolino del successo, ovvero l’ <placename> École des Beaux-Arts </placename> ; soltanto il sette per cento ricevette qualche commissione o incarico ufficiale, che potevano includere lavori meno qualificati; soltanto il sette per cento ricevette una medaglia in qualche Salon. [...]  <placename> Prive </placename>  di incoraggiamenti, opportunità formative e riconoscimenti, la cosa davvero incredibile è che una certa seppur ristretta percentuale di donne cercasse comunque di lavorare in ambito artistico7.\n",
      "\n",
      "\t\t\t Il lettissimo The Family Monitor and Domestic Guide di Sarah Stickney Ellis, manuale di vita domestica pubblicato nel 1848 e molto popolare sia negli  <placename> Stati Uniti </placename>  che in  <placename> Inghilterra </placename> , esortava le donne a non farsi irretire dalla smania di voler primeggiare.\n",
      "\n",
      "\t\t\t «Vorrei eccellere in qualcosa» è un’espressione frequente e in certi limiti lodevole. Ma da dove deriva e verso cosa tende? Essere in grado di fare molte cose in maniera discreta conferisce alla donna un valore infinitamente superiore alla capacità di distinguersi in una soltanto. Nel primo caso, potrà rendersi sempre utile; nel secondo riuscirà a brillare solo per qualche istante. Se sarà preparata e capace quanto basta in ogni cosa, saprà affrontare qualsiasi situazione della vita con facilità e dignità; mentre riservando il suo tempo a primeggiare in una sola rischia di rimanere inetta in tutte le altre. Ingegno, istruzione e cultura sono ben graditi solo finché favoriscono le virtù morali della donna, non oltre. Per quanto attraente e gratificante possa sembrare, bisogna schivare come un pericolo tutto quello che può distogliere la donna dalle cose importanti, tutto ciò che può condurla nel ginepraio delle lusinghe e dell’ammirazione, tutto ciò che può deviare le sue attenzioni dagli altri verso sé stessa8.\n",
      "\n",
      "\t\t\t Al massimo, secondo la Ellis, una donna può dedicarsi al disegno, che è pratica facile, si può interrompere in ogni momento quando occorre occuparsi delle faccende di casa ed è congeniale a distrarre dai propri crucci e a mantenere quel buonumore che rientra tra i doveri sociali e domestici di una donna.\n",
      "\n",
      "\t\t\t Con testi di tale portata tra le mani delle ragazze, quale speranza poteva esserci di veder eccellere il talento femminile nella pittura e nell’architettura?\n",
      "\n",
      "\t\t\t Eppure, la fine dell’Ottocento, con l’esordio delle istanze femministe e l’arrivo sulla scena di donne particolarmente forti, segna un giro di boa e l’inizio di un percorso di emancipazione inarrestabile. Alcuni appassionati di storia sociale dell’arte connettono questa rivoluzione anche al fatto che proprio in quegli anni si sia allargato il mercato della pittura «da salotto», quella richiesta dai borghesi, sempre più in grado di spendere denaro nell’acquisto di beni effimeri, come quadri da appendere alle pareti: proprio quei soggetti in cui le donne avevano raggiunto un livello d’eccellenza negli ultimi due secoli. Ma in ambito pubblico dovranno ancora passare decenni perché le artiste vengano ammesse nelle sedi istituzionali e nei musei o addirittura invitate a lasciare il proprio segno nelle città.\n",
      "\n",
      "\t\t\t Nell’estate del 2019 il Baltimore Museum of Art, nel  <placename> Maryland </placename> , ha annunciato la decisione di compiere un «doveroso passo avanti contro una vergogna su scala mondiale», quella che ha relegato le artiste nei depositi dei magazzini dei grandi musei lasciando terreno libero all’esaltazione del genio dei loro colleghi maschi: l’istituzione si è impegnata a dedicare la programmazione del 2020 solo a mostre di artiste e a concentrare le nuove acquisizioni solo su opere realizzate da donne, investendo una cifra di oltre due milioni e mezzo di dollari9. Avranno avuto l’imbarazzo della scelta, perché esistono ancora tanti capolavori dimenticati, nascosti nelle collezioni private e apprezzati solo dai veri cultori della questione di genere. L’arte delle artiste è un territorio a tratti inesplorato, relegato alla curiosità di (ancora) pochi studiosi e studiose che hanno abbracciato la missione di restituire loro il maltolto, la fama e il riconoscimento che da tempo avrebbero meritato.\n",
      "\n",
      "\t\t\t Vite di artiste eccellenti va in questa direzione e ha l’ambizione di poter contribuire a una maggiore conoscenza dell’orizzonte delle artiste, senza la pretesa di essere esaustivo.  <placename> Riecheggiando </placename>  il celebre catalogo che Giorgio Vasari pubblica a metà del Cinquecento – Le vite de’ più eccellenti pittori, scultori, e architettori –, sono oltre sessanta le donne raccontate in questo volume: come un ventaglio, il loro numero si allarga sempre di più col passare dei secoli. Aumentano i nomi, così come le assenze, in un sistema di selezione inevitabile che ha determinato per chi scrive un frustrante imbarazzo nella scelta.\n",
      "\n",
      "\t\t\t Più che la descrizione delle loro opere, di pagina in pagina si dipanano le vite delle artiste. Esistenze che riservano successi e dolori, perdite e vittorie, grandi esiti e frustranti fallimenti, come accade nell’esperienza di tanti artisti uomini.\n",
      "\n",
      "\t\t\t Perché, a guardarlo da vicino, il talento delle artiste non è poi così diverso da quello degli artisti. È soprattutto una questione di opportunità.\n",
      "\n",
      "\n",
      "\n",
      "\n",
      "\n",
      "\t\t\t 1 Linda Nochlin, Perché non ci sono state grandi artiste?, trad. it. di Jessica Perna,  <placename> Castelvecchi </placename> ,  <placename> Roma </placename>  2019.\n",
      "\n",
      "\t\t\t 2 Fonte: https://ec.europa.eu/eurostat/statistics-explained (consultato nel mese di aprile 2021).\n",
      "\n",
      "\t\t\t 3 Nicoletta Bazzano, La donna perfetta. Storia di Barbie, Laterza, Roma-Bari 2008.\n",
      "\n",
      "\t\t\t 4 Giorgio Vasari, Le vite de’ più eccellenti architetti, pittori, et scultori italiani, da Cimabue insino a’ tempi nostri. Nell’edizione per i tipi di Lorenzo Torrentino,  <placename> Firenze </placename>  1550, Einaudi, Torino 1994, vol. II, p. 729.\n",
      "\n",
      "\t\t\t 5 Id., Vita di Benvenuto Garofalo, in Le opere di Giorgio Vasari, David Passigli e soci,  <placename> Firenze </placename>  1832-1838, p. 881.\n",
      "\n",
      "\t\t\t 6 Consuelo Lollobrigida, Plautilla Bricci:  <placename> Pictura et Architectura Celebris </placename> . L’ <placename> architettrice del Barocco Romano </placename> ,  <placename> Gangemi </placename> ,  <placename> Roma </placename>  2013.\n",
      "\n",
      "\t\t\t 7 Nochlin, Perché non ci sono state grandi artiste? cit., p. 40.\n",
      "\n",
      "\t\t\t 8 Ivi, p. 42.\n",
      "\n",
      "\t\t\t 9 Baltimore Museum of Art, Vision 2020 (https://artbma.org).\n",
      "\n",
      "\n",
      "\n",
      "\n",
      "\n",
      "Pioniere.\n",
      "\n",
      "VII sec. a.C. - V sec. d.C.\n",
      "\n",
      "\n",
      "\t\t\t Gli antichi Greci avevano paura delle donne. Lo dimostra in primo luogo la mitologia, cartina di tornasole dei loro pensieri, dove il genere femminile è spesso rappresentato da personaggi efferati e abominevoli.\n",
      "\n",
      "\t\t\t Prendiamo le  <placename> Amazzoni </placename> , un popolo di guerriere, che ammettono gli uomini nelle proprie vite soltanto come schiavi e preferiscono generare figli con gli stranieri, a condizione che dopo il concepimento si allontanino e non pretendano di allevarli. Al momento del parto, uccidono i maschi o, mosse da pietà, si limitano ad accecarli. Per permettere alle femmine di combattere maneggiando senza impaccio arco e lancia, usano tagliare loro il seno destro. Proprio da questa abitudine deriva il loro nome: a-mazos, dal greco antico a- <placename> mastòs </placename> , «senza mammella».\n",
      "\n",
      "\t\t\t Secondo il mito, le  <placename> Amazzoni </placename>  si cibano di carne cruda e in questa abitudine barbarica sono accomunate alle  <placename> Lemnie </placename> , le abitanti dell’isola di  <placename> Lemno </placename> . Meno note, ma altrettanto feroci, le  <placename> Lemnie </placename>  subiscono una terribile punizione da Afrodite, alla quale hanno trascurato di offrire sacrifici. La dea le condanna ad emettere un odore nauseabondo che allontana i loro uomini, spingendoli tra le braccia di giovani e piacevoli schiave traci. Per vendetta, le mogli sgozzano tutti i maschi e prendono il controllo dell’isola, a quel punto trasformata in un territorio di sole donne. Sarebbero destinate all’estinzione, se non arrivassero gli Argonauti. Appena Giasone e i suoi sbarcano a  <placename> Lemno </placename> , il puzzo scompare e le Lemnie possono finalmente accoppiarsi. Morale: le donne non possono salvarsi da sole, devono sperare che un uomo venga in loro soccorso.\n",
      "\n",
      "\t\t\t E cosa dire delle divinità femminili dell’ <placename> Olimpo </placename> ? Oltre a manifestare una grande disinvoltura nelle loro relazioni al pari dei maschi, come dimostra la libertina Afrodite, sanno far valere la propria autorità sui compagni. La dea Era è l’unica figura femminile temuta da Zeus, l’unica creatura su cui lui non riesce ad esercitare il potere seduttivo che gli permette di accoppiarsi con un numero infinito di ragazze, impotenti di fronte ai suoi inganni. Basta un capriccio per scatenare l’ira delle dee sul genere umano: in fondo, la guerra di  <placename> Troia </placename> , l’evento più significativo dell’èpos greco, nasce dalla scaramuccia provocata da una rivalità tra divinità femminili. Era si scaglia contro i Troiani perché Paride, figlio di Priamo, re di  <placename> Troia </placename> , non ha assegnato a lei il primato di dea più bella dell’ <placename> Olimpo </placename> . Il rapimento di Elena è soltanto una conseguenza dell’affronto che ha subìto, il casus belli generato da una inaccettabile umiliazione.\n",
      "\n",
      "\t\t\t Oltre ai poemi epici, in cui le donne danno prova delle loro nefandezze, la letteratura greca antica ci ha restituito un ampio catalogo di ulteriori testi misogini. Quello che da sempre conquista il podio del disprezzo nei confronti del genere femminile è il cosiddetto Giambo contro le donne, scritto da Semonide di  <placename> Amorgo </placename>  tra il VII e il VI secolo a.C. Poeta capace di costruire immagini molto colorite, Semonide scaglia parole dall’ironia amara in una satira a tratti spassosa.\n",
      "\n",
      "\t\t\t La maggioranza del genere femminile è associabile a una bestia o ad un fenomeno naturale terribile. Non c’è via di scampo per il gentil sesso, che a suo parere non ha nulla di delicato e soave. Una tesi che ha affascinato persino Giacomo Leopardi, autore di una traduzione tra l’aulico e il popolaresco.\n",
      "\n",
      "\t\t\t Giove la mente de le donne e l’indole\n",
      "\n",
      "\t\t\t In principio formò di vario genere.\n",
      "\n",
      "\t\t\t Fe’ tra l’altre una donna in su la tempera\n",
      "\n",
      "\t\t\t Del ciacco; e le sue robe tra le polvere\n",
      "\n",
      "\t\t\t Per casa, ruzzolando, si calpestano.\n",
      "\n",
      "\t\t\t Mai non si lava né ’l corpo né l’abito,\n",
      "\n",
      "\t\t\t Ma nel sozzume impingua e si rivoltola1.\n",
      "\n",
      "\t\t\t La tirata continua proponendo le similitudini più aggressive. La donna è sudicia come la scrofa, astuta al pari della volpe, eccessivamente curiosa come la cagna.\n",
      "\n",
      "\t\t\t La donna, come racconta invece Esiodo, è fatta di terra, e dell’inerzia terrestre ne ha piene le ossa, finché non cambia d’umore, incostante come il mare. Ladra quanto la donnola, fetida come la puzzola, altera e vanitosa quasi fosse cavalla, orribile e maligna tanto quanto la scimmia, di femmina se ne salva solo una: la donna ape, laboriosa, saggia e graziosa2. In una parola, è sottomessa e al servizio dell’uomo, che ha fatto di tutto perché questo terribile componimento arrivasse fino a noi, copiandolo nei manoscritti di secolo in secolo, fino alla definitiva pubblicazione a stampa. La misoginia ha sempre trovato terreno fertile, fin dall’antica  <placename> Grecia </placename> .\n",
      "\n",
      "\t\t\t Forse il racconto che, più di tutti, fuga qualsiasi dubbio sul fatto che l’astio degli Ellenici contro le donne derivi da un atavico complesso di inferiorità nei confronti delle loro donne è quello che coinvolge Tiresia, l’indovino tebano. Secondo una versione del mito, mentre si trova a passeggiare nel bosco, l’uomo scorge due serpenti in atto di accoppiarsi. Disturbato dalla loro vista, uccide la femmina, senza accorgersi che il maschio in realtà è una delle tante fogge assunte da Zeus per unirsi ad un essere vivente. Adirato, il dio lo punisce, trasformandolo in donna. Tiresia vivrà ben sette anni in un corpo femminile, finché non assisterà di nuovo all’amplesso di due serpenti, ucciderà questa volta il maschio e riprenderà il suo sesso originale. Nella mitologia, accanto ad Ermafrodito, Tiresia è l’unico essere ad aver cognizione della natura di entrambi i generi per averli sperimentati. Per questo motivo Zeus ed Era, non riuscendo a mettersi d’accordo su chi provi più piacere nell’atto sessuale, se l’uomo o la donna, decidono di chiamare Tiresia per dirimere la questione. L’uomo risponde senza esitazione: se dividiamo il piacere in dieci parti, nove sono della donna e una sola dell’uomo. Dunque, gli uomini greci sono convinti che le donne detengano anche il primato del piacere sessuale, terreno su cui si esercita gran parte della loro supremazia, ed escogitano pertanto ogni maniera per limitarle, chiuderle in casa e controllare la loro sfera d’azione: in una parola, dominarle. Non ci sorprende, quindi, che addirittura il «maestro di color che sanno», Aristotele, abbia teorizzato la superiorità naturale dell’uomo, sulle donne3.\n",
      "\n",
      "\t\t\t Quando però passiamo ad analizzare come si manifesta la genesi dell’atto creativo nella letteratura e nell’arte greca, qualcosa sembra cambiare. Di fronte all’esigenza di un’ispirazione, pare di assistere ad una tregua dell’odio maschile nei confronti delle donne.\n",
      "\n",
      "\t\t\t Cantami, o Diva, del pelide Achille\n",
      "\n",
      "\t\t\t l’ira funesta che infiniti addusse\n",
      "\n",
      "\t\t\t lutti agli Achei, molte anzi tempo all’orco\n",
      "\n",
      "\t\t\t generose travolse alme d’eroi,\n",
      "\n",
      "\t\t\t e di cani e d’augelli orrido pasto\n",
      "\n",
      "\t\t\t lor salme abbandonò (così di  <placename> Giove </placename> \n",
      "\n",
      "\t\t\t l’alto consiglio s’adempìa), da quando\n",
      "\n",
      "\t\t\t primamente disgiunse aspra contesa\n",
      "\n",
      "\t\t\t il re de’ prodi Atride e il divo Achille4.\n",
      "\n",
      "\t\t\t Cominciamo il canto delle Muse eliconie\n",
      "\n",
      "\t\t\t che di  <placename> Elicone </placename>  possiedono il monte grande e divino;\n",
      "\n",
      "\t\t\t e, intorno alla fonte scura, coi teneri piedi\n",
      "\n",
      "\t\t\t danzano, e all’altare del forte figlio di Crono;\n",
      "\n",
      "\t\t\t e bagnate le delicate membra nel Permesso\n",
      "\n",
      "\t\t\t o nell’Ippocrene o nell’ <placename> Olmeio </placename>  divino\n",
      "\n",
      "\t\t\t sul più alto dell’ <placename> Elicone </placename>  intrecciavano danze5.\n",
      "\n",
      "\t\t\t Per me desidero solo che le dolci Muse, come le chiama Virgilio, mi portino in quei luoghi sacri e alle loro fonti, lontano dalle ansie e dagli affanni e dalla necessità di fare ogni giorno qualcosa contro voglia6.\n",
      "\n",
      "\t\t\t Dopo queste citazioni da Omero, Esiodo e Tacito, si potrebbe continuare con molti altri esempi, ma il risultato sarebbe sempre lo stesso. Poeti e storici dell’antichità concordano nell’uso di rivolgersi alle muse prima di cimentarsi con le proprie imprese letterarie, per trarre ispirazione dalla loro voce. Secondo Esiodo, le figlie di Zeus e  <placename> Mnemosine </placename>  corrono di notte spandendo canti bellissimi e, generose, insegnano al poeta la loro arte, sottraendolo all’umile attività della pastorizia.\n",
      "\n",
      "\t\t\t «[...] noi sappiamo dire molte menzogne simili al vero,\n",
      "\n",
      "\t\t\t ma sappiamo anche, quando vogliamo, il vero cantare».\n",
      "\n",
      "\t\t\t Così dissero le figlie del grande Zeus, abili nel parlare,\n",
      "\n",
      "\t\t\t e come scettro mi diedero un ramo d’alloro fiorito,\n",
      "\n",
      "\t\t\t dopo averlo staccato, meraviglioso; e m’ispirarono il canto\n",
      "\n",
      "\t\t\t divino7.\n",
      "\n",
      "\t\t\t Hanno ricevuto dai propri genitori il potere di plasmare la finzione dell’arte, che sia un testo poetico, uno spettacolo teatrale, un brano musicale o un’immagine dipinta. Sono nove, sono donne.\n",
      "\n",
      "\t\t\t Clio, colei che conferisce la fama, è la Storia e siede tenendo in mano una pergamena; Euterpe, colei che mette di buon umore, è la Poesia lirica e si serve di un flauto; Talia, colei che fa festa, è la Commedia, e i suoi attributi sono il bastone, la ghirlanda d’edera e la maschera; Melpomene, colei che canta, è la Tragedia, anche lei provvista di maschera, spada e di un bastone che evoca quello di Eracle; Tersicore, colei che balla, è la Danza e suona la lira col suo plettro; Erato, colei che induce al desiderio, è la Poesia amorosa e anche lei si accompagna con uno strumento;  <placename> Polimnia </placename> , colei che si produce in molti inni, è la Mimica ed è sprovvista di attributi; Urania è l’Astronomia e chiaramente punta un bastone verso il cielo; infine c’è la più invocata di tutte, Calliope, dotata di una voce incantevole: è la Poesia epica e scrive su una tavoletta di cera con uno stilo.\n",
      "\n",
      "\t\t\t Il potere delle muse, oggetto di un culto che supera anche i confini storici del mondo antico, rischia di confutare l’atteggiamento misogino espresso da gran parte della letteratura greca e latina, rivelando un’ambiguità irrisolta rispetto alla considerazione che la società ellenica riserva al ruolo femminile, soprattutto nelle arti. In quanto produttrice di menzogne, l’arte è per natura nelle mani delle donne, senza le quali non esisterebbe alcuna creazione.\n",
      "\n",
      "\t\t\t Il loro potere supremo non spaventa gli artisti maschi, che si dichiarano completamente soggiogati dalle muse. Le figlie di  <placename> Mnemosine </placename>  sono le uniche figure femminili che non spaventano gli uomini dell’antichità, ma li ammaliano rendendosi indispensabili al loro atto creativo.\n",
      "\n",
      "\n",
      "\n",
      "\n",
      "\n",
      "Nomi senza storia\n",
      "\n",
      "\n",
      "\t\t\t Dopo aver attribuito un ruolo così pregnante alle donne nell’ispirazione creativa, è difficile pensare che il mondo dell’arte antica non abbia accolto alcuna artista nelle proprie fila. La nostra conoscenza in merito, però, si riduce quasi esclusivamente a poche parole di Plinio il Vecchio, contenute nel libro XXXV della Naturalis Historia, primo esempio di tutte le storie dell’arte che verranno compilate nei secoli successivi.\n",
      "\n",
      "\t\t\t Pinxere et mulieres: [...] Irene Cratini pictoris filia et discipula puellam,  <placename> quae est Eleusine </placename> , Calypso senem et praestigiatorem  <placename> Theodorum </placename> ,  <placename> Alcisthenen </placename>  saltatorem.\n",
      "\n",
      "\t\t\t  <placename> Dipinsero </placename>  anche le donne: [...] Irene, figlia e discepola del pittore  <placename> Cratino </placename> , [dipinse] una fanciulla che si trova ad  <placename> Eleusi </placename> , Calipso un vecchio e il prestigiatore Teodoro, il danzatore Alcistene8.\n",
      "\n",
      "\t\t\t In questo, che è poco più di elenco, compaiono due soli nomi di pittrici, a cui se ne aggiungono altri scarsi nel medesimo  <placename> passo – </placename>  che avremo modo di analizzare dopo – o dispersi tra fonti ancora oggi tutte da verificare. Ricostruirne riferimenti e attribuire loro opere potrebbe risolversi in una frustrante caccia al tesoro senza la garanzia di alcun risultato. Se la storia è stata particolarmente ingenerosa con la pittura greca, di cui rimangono scarsissime tracce, lo è stata ancor di più con la memoria di queste artiste, che possiamo considerare a buon diritto le pioniere della presenza femminile nella storia dell’arte.\n",
      "\n",
      "\t\t\t Divise tra la reputazione terribile riservata dai maschi al genere femminile e l’adorazione per le muse, queste signore hanno in comune il fatto di essere imparentate con grandi artisti: sono pressoché tutte figlie di pittori, che hanno dato l’avvio alla loro carriera.\n",
      "\n",
      "\t\t\t Di Irene, figlia di  <placename> Cratino </placename> , Plinio ci dice che ha realizzato l’immagine di una fanciulla presso  <placename> Eleusi </placename> , sede di uno dei templi più prestigiosi dell’antica  <placename> Grecia </placename> , dedicato a Demetra e  <placename> Kore </placename> . Un’opera pubblica, che induce a pensare come le pittrici non fossero relegate al solo ambiente domestico, ma potessero esprimersi anche nei santuari grazie a commissioni ufficiali. Fatto ancora più significativo, nel testo di Plinio troviamo citato il padre Cratino soltanto in questo passo, dove trova menzione puramente in quanto genitore e maestro della giovane artista, quasi godesse della sua fama di riflesso.\n",
      "\n",
      "\t\t\t Calipso sarebbe l’autrice di alcuni soggetti di genere: un anziano, che la sfida a solcare il volto di rughe e tratti somatici accentuati, un mago, che sarà stato riconoscibile dalla curiosa posa delle mani, e un ballerino, che noi oggi ci immaginiamo in movimento, come il celebre Satiro danzante di  <placename> Mazara del Vallo </placename> . Le notizie relative all’identità dell’artista sono però talmente scarse che, dopo aver elaborato queste deduzioni così affascinanti e ben auguranti, ci assale il dubbio che Calipso potrebbe non essere mai esistita. E se fosse il frutto di un errore di trascrizione del testo latino in epoca medievale? E se dovessimo considerarla non il soggetto della frase – al caso nominativo – bensì il complemento oggetto, vale a dire uno dei temi dipinti da Irene, al pari di Teodoro e Alcistene? Affidarsi solo ai documenti antichi costituisce un terreno scivoloso che non offre basi stabili su cui ricostruire una storia così lacunosa. Eppure non abbiamo molte altre possibilità.\n",
      "\n",
      "\t\t\t Nel passo che anticipa queste sommarie informazioni, Plinio cita un’altra figlia d’arte, Timarete di Micone il Minore, omonimo del grande pittore maestro dello stile severo. Forse grazie ai buoni uffici del padre, la ragazza riceve l’incarico di dipingere ad  <placename> Efeso </placename>  una Artemide «in stile assai arcaico»9. Se il genitore fosse il Siracusano vissuto nel III secolo a.C., saremmo di fronte alla più antica testimonianza di una donna artista, che gode del privilegio di esporre una propria opera in un luogo di assoluta importanza come  <placename> Efeso </placename> .\n",
      "\n",
      "\t\t\t Da queste brevi indicazioni risulta chiaro che la grave scarsità di documenti ci offre solo la possibilità di elaborare un ritratto delle artiste dell’antichità che procede per ipotesi, con la sola conferma che certi cliché presenti nella storia dell’arte al femminile hanno in realtà origini antichissime. Sarebbero tutte, o quasi, figlie di notabili papà. Non potendo contare su alcuna traccia, la storia delle artiste prende le mosse da aneddoti, citazioni fugaci e dal terreno sdrucciolevole del «sentito dire». In alcuni casi, certe notizie rischiano anche di sembrare quasi commoventi.\n",
      "\n",
      "\t\t\t Una delle scene più famose che ci ha restituito la ricerca archeologica è la Battaglia di Isso, un grande mosaico pavimentale ritrovato nel 1831 al centro della  <placename> Casa del Fauno </placename>  a  <placename> Pompei </placename> , finito poi nelle collezioni del  <placename> Museo archeologico di Napoli </placename>  (ora è possibile ammirarne una copia in situ). Oltre un milione e mezzo di tessere descrivono lo scontro finale tra Alessandro Magno e Dario (333 a.C.), durante il quale il re macedone, sguardo fermo e gesto eroico, ha la meglio sui Persiani. La tradizione più accreditata vuole che l’autore del dipinto all’origine di questo capolavoro sia il pittore Filosseno di Eretria. Esiste però un’altra versione dei fatti, che vedrebbe la pittrice Helene responsabile dell’ideazione di questa formidabile scena di guerra, nella quale soldati e cavalli si intrecciano su uno sfondo dove compare un solitario tronco d’albero. A dircelo è Tolomeo di Efestione, vissuto a  <placename> Roma </placename>  nel I secolo d.C., vale a dire quattro secoli dopo  <placename> Helene </placename> , che era contemporanea di Alessandro Magno10. Ma, purtroppo per noi, questo storico è assai inaffidabile, essendo anche responsabile della bizzarra attribuzione dell’Iliade e dell’Odissea all’autrice egiziana Fantasia. Oltretutto, è assai difficile che disponesse di notizie su Helene suffragate da documenti inconfutabili, vista la distanza temporale che lo divideva dalla pittrice.\n",
      "\n",
      "\t\t\t Plinio dimostra uno spiccato interesse per il fenomeno delle artiste, perché nel libro XXXV della Naturalis Historia insiste sull’argomento, arrivando a comporre una sorta di catalogo delle pittrici antiche. Dopo Timarete, Irene e Calipso, cita Aristarete, figlia e allieva del pittore Nearkos, autrice di un’effigie di Esculapio, dio della medicina. È poi la volta di Iaia di Cizico, rimasta per sempre vergine – quindi, secondo alcuni, una sacerdotessa –, giovane  <placename> Romana </placename>  del tempo di Marco Varrone, autrice di opere che suonano meravigliose11:\n",
      "\n",
      "\t\t\t dipinse con il pennello e con lo stilo [a punta di diamante?] su avorio ritratti soprattutto di donne e a  <placename> Napoli </placename>  un anziano su una grande tavola, oltre ad una sua immagine allo specchio12.\n",
      "\n",
      "\t\t\t È il primo autoritratto femminile di cui troviamo traccia nella storia dell’arte, il primo di una lunga e fiorente serie che, come vedremo, caratterizzerà il lavoro delle artiste nel corso dei secoli.\n",
      "\n",
      "\t\t\t Se vogliamo dare credito alle parole di Plinio, che per la verità pare detenere una buona quantità di informazioni, seppur molto sommarie, dobbiamo credere che Iaia fosse un’autrice particolarmente ricercata dal mercato.\n",
      "\n",
      "\t\t\t Nessun’altra mano fu più veloce a dipingere di quella di costei, e con tanta arte da superare nei prezzi di vendita i due ritrattisti più celebri di quell’epoca, Sopolis e Dionysos, i cui quadri riempiono le pinacoteche13.\n",
      "\n",
      "\t\t\t Poniamo un’accurata attenzione alle parole che usa Plinio: Timarete dipinge «all’antica», Iaia con mano veloce. Forse perché in lei lo storico riconosce quello stile compendiario dai tratti rapidi ed essenziali, in punta di pennello, tipico dell’età alessandrina (IV-I sec. a.C.), che tanto successo riscuote a  <placename> Roma </placename>  in epoca imperiale?\n",
      "\n",
      "\t\t\t In questo percorso a tentoni, ci viene in soccorso un’immagine che chiarisce molte ipotesi, se mai avessimo il dubbio che alle donne potesse essere interdetta la professione dell’artista. Compare su un vaso attribuito all’anonimo Pittore di Leningrado. Una kalpis a figure rosse databile al V secolo a.C., oggi in collezione Intesa Sanpaolo, dove è raffigurato il momento in cui Atena e due Vittorie alate incoronano tre artigiani.\n",
      "\n",
      "\t\t\t Gli uomini sono ritratti al lavoro: stanno decorando grandi vasi quando irrompono nella bottega tre figure divine giganti, che recano altrettante corone in mano. Sono pronte a posarle sui capi degli artisti, che dipingono reggendo i propri vasi in posizioni assai realistiche.\n",
      "\n",
      "\t\t\t Come spesso accade nella ceramica greca del periodo attico, le proporzioni e gli atteggiamenti delle figure rimandano a un significato simbolico. Se l’artigiano collocato al centro della scena è più grande degli altri, molto probabilmente rappresenta il maestro, il capo della bottega, in questo caso abbigliato con la veste abbassata, stretta ai fianchi, per lasciare libere le braccia di armeggiare con il vaso. Intorno a lui, riconosciamo una ciotola, un’asticella mentre tra le dita tiene un pennello, gli strumenti del mestiere. Devono avere un ruolo meno importante nell’officina i due ceramisti più piccoli disposti ai due lati del protagonista: uno si volta verso la Vittoria che lo sta incoronando, quasi sorpreso; l’altro è talmente assorto nella pittura che è ignaro del premio che sta ricevendo. Forse un simbolo di umiltà e dedizione?14 I tre sono alle prese con una gara che li vedrà trionfare.\n",
      "\n",
      "\t\t\t In uno spazio idealmente diverso da quello della competizione, ben distante dall’incoronazione, si trova un quarto personaggio, una donna seduta che con la mano sinistra si appoggia al collo di un grande cratere dagli alti manici a volute, mentre con l’altra lavora sulla superficie di un’ansa del vaso; a darci la certezza che la ragazza appartenga alla stessa scena e si trovi nel medesimo luogo rispetto agli altri personaggi sono l’ampia coppa e la brocca per il vino appesi sopra di lei.\n",
      "\n",
      "\t\t\t Non è difficile capire cosa stia facendo nella bottega: non è alle prese con le pulizie o con la preparazione dei materiali. Sta dipingendo.\n",
      "\n",
      "\t\t\t Le è stato affidato un pezzo per nulla di poco conto, un oggetto impegnativo, dalle dimensioni notevoli, che avrà soddisfatto un ordine importante. Non merita la corona, ma lavora alla pari dei suoi colleghi.\n",
      "\n",
      "\t\t\t A dimostrarlo è anche il fatto che indossi la stessa divisa del suo maestro, la figura più grande della scena: per avere le mani libere di muoversi intorno al cratere e raggiungere anche le pieghe più insidiose, ha arrotolato il mantello intorno ai fianchi e rimboccato le maniche. Le pieghe della tunica sono trattenute da bretelle, onde evitare ulteriori intralci. È senza dubbio una pittrice. Atena e le Vittorie però non la incoronano, paiono anzi non accorgersi affatto della sua presenza15.\n",
      "\n",
      "\t\t\t Lavora all’interno della bottega, ma in un ambiente separato.\n",
      "\n",
      "\t\t\t Malgrado la letteratura antica insista nel presentarci la donna come una presenza minacciosa per la società, quando si proietta oltre le pareti della cucina e della camera da letto, dove è relegata essenzialmente a procreare e preparare i figli maschi alla vita pubblica, queste testimonianze ci invitano a riconsiderare il ruolo femminile proprio a partire dalla loro presenza nel contesto artistico. È nel mondo del lavoro creativo, nell’ambito della decorazione e dell’artigianato, che matura l’attribuzione alle donne greche di una funzione più dignitosa. Ad  <placename> Atene </placename>  varie testimonianze contribuiscono a delineare una situazione piuttosto singolare del ruolo femminile nel contesto lavorativo. Può anche accadere che alla scomparsa degli uomini, nel momento in cui la loro assenza rischia di far fallire un’impresa redditizia, siano le donne di famiglia ad assumersi la responsabilità di mandare avanti l’attività16.\n",
      "\n",
      "\t\t\t Quella pittrice senza nome potrebbe essere la figlia del capomastro, sua moglie o semplicemente una schiava, ma di certo il fatto che abbia meritato una citazione proprio nel giorno più importante per la bottega la rende a tutti gli effetti parte del processo produttivo, protagonista delle creazioni che escono dall’officina, responsabile al pari dei colleghi del prestigio dell’impresa.\n",
      "\n",
      "\t\t\t È una presenza importante, che non va confusa o messa sullo stesso piano degli uomini, ma pur sempre non trascurabile.\n",
      "\n",
      "\t\t\t La tradizione letteraria e quella iconografica concordano nel riservare un ruolo significativo, seppure ammantato di ambiguità e incertezze, alla donna artista, di cui si perpetua la memoria nei secoli.\n",
      "\n",
      "\t\t\t Queste testimonianze costituiranno alcune delle fonti cui attingerà nel Trecento Boccaccio per il suo De mulieribus claris, una storia delle donne più illustri del passato da collocare a dialogo con il De viris illustribus di Petrarca. I suoi sono ritratti a metà fra la tradizione e l’invenzione, che associano nel medesimo catalogo divinità olimpiche, matrone e dame, tra le quali troviamo anche alcune delle artiste citate da Plinio.\n",
      "\n",
      "\t\t\t In un contesto così restio a riconoscere una identità pubblica alle donne, l’exemplum di queste antiche pittrici diventa uno strumento per ribadire la dignità di persone che nei secoli medievali saranno ancora più in balìa dell’altalenante considerazione maschile. Con il tramonto della civiltà classica, anche la creatività femminile subirà un contraccolpo. Gli uomini decideranno che l’estro delle donne non merita più di essere espresso e apprezzato pubblicamente: le pittrici – termine che per secoli apparirà raramente – potranno muoversi soltanto all’interno delle mura dei conventi. Invisibili, silenziose, operose al pari degli uomini, le artiste sopravvivranno nel  <placename> Medioevo </placename>  grazie alla loro caparbietà e al desiderio di vergare i propri nomi nei posti più impensati, tra le righe dei manoscritti e ai bordi delle pagine miniate, dove solo lo sguardo attento degli studiosi, molti secoli dopo, le avrebbe riconosciute.\n",
      "\n",
      "\n",
      "\n",
      "\n",
      "\n",
      "\t\t\t 1 Giacomo Leopardi, Volgarizzamento della satira di Simonide sopra le donne (1823), in Id., Versi del conte Giacomo Leopardi,  <placename> Stamperia delle Muse </placename> ,  <placename> Bologna </placename>  1826. Per una consultazione più agile del testo cfr. Marcello Gigante, Simonide e Leopardi (1998), in Id., Leopardi e l’antico, Il Mulino,  <placename> Bologna </placename>  2002, pp. 81-118.\n",
      "\n",
      "\t\t\t 2 Esiodo, Il catalogo delle donne, in Id.,  <placename> Opere </placename> , Mondadori, Milano 1993.\n",
      "\n",
      "\t\t\t 3 «Il sangue più denso e più caldo è meglio atto a produrre forza, quello più rado e più freddo meglio favorisce le facoltà percettive e intellettuali [...]. Perciò anche le parti superiori presentano le stesse differenze rispetto a quelle inferiori, e ancora il maschio rispetto alla femmina, e le parti di destra del corpo rispetto a quelle di sinistra» (Aristotele,  <placename> Opere </placename> , vol.  <placename> IV </placename> , Parti degli animali. Riproduzione degli animali, trad. it. di Mario Vegetti e Diego Lanza, Laterza, Bari-Roma 2019, pp. 302-303).\n",
      "\n",
      "\t\t\t 4 Omero, Iliade, trad. it. di Vincenzo Monti,  <placename> Bur </placename> ,  <placename> Milano </placename>  1990, p. 1.\n",
      "\n",
      "\t\t\t 5 Esiodo, Teogonia, trad. it. di Graziano Arrighetti, Bur, Milano 1984, vv. 1-8.\n",
      "\n",
      "\t\t\t 6 Tacito, Dialogo sull’oratoria, trad. it. di Felice Dessì,  <placename> Bur </placename> ,  <placename> Milano </placename>  1993, p. 153.\n",
      "\n",
      "\t\t\t 7 Esiodo, Teogonia cit., vv. 27-31.\n",
      "\n",
      "\t\t\t 8 Plinio il Vecchio, Storia delle arti antiche, trad. it. di Silvio Ferri, Bur, Milano 2000, p. 251.\n",
      "\n",
      "\t\t\t 9 «Timarete, Miconis filia,  <placename> Dianam </placename> , quae in tabula  <placename> Ephesi </placename>  est antiquissimae picturae» (ibid.).\n",
      "\n",
      "\t\t\t 10 Tolomeo Chenno, Storia nuova, Libro IV, 149b, in Fozio, Biblioteca, a cura di Nunzio Bianchi, Claudio Schiano, Edizioni della Normale,  <placename> Pisa </placename>  2019.\n",
      "\n",
      "\t\t\t 11 «Aristarete Nearchi filia et discipula Aesculapium, Iaia Cyzicena perpetua virgo M. Varronis iuventa Romae et penicillo pinxit et cestro in ebore imagines mulierum maxime et Neapoli anum in grandi tabula, suam quoque imaginem ad speculum» (Plinio il Vecchio, Storia delle arti antiche cit., p. 251).\n",
      "\n",
      "\t\t\t 12 Ibid.\n",
      "\n",
      "\t\t\t 13 Ibid.\n",
      "\n",
      "\t\t\t 14 Devo parte di queste considerazioni a Claudia Lambrugo, Donne pittrici nell’ <placename> Atene </placename>  democratica? Una “giornata speciale” per la bottega del Pittore di Leningrado, in Maurizio Harari, Silvia Paltineri, Mirella T.A. Robino (a cura di), Icone del mondo antico. Un seminario di storia delle immagini, «L’Erma» di Bretschneider, Roma 2009, pp. 111-117.\n",
      "\n",
      "\t\t\t 15 Ibid.\n",
      "\n",
      "\t\t\t 16 Ivi, p. 117.\n",
      "\n",
      "\n",
      "\n",
      "\n",
      "\n",
      "Silenziose.\n",
      "\n",
      " <placename> VI-XVI </placename>  secolo\n",
      "\n",
      "\n",
      "\t\t\t L’epoca medioevale è completamente estranea alle discriminazioni fra i sessi. Nell’ <placename> Alto Medioevo </placename>  vi furono ordini monastici duplici, con edifici, rispettivamente, per i monaci e per le monache; sane tradizioni riprese, per esempio, a cavallo dei secoli XI e XII, nel monastero di  <placename> Fontevraud </placename> , fondato dal beato Roberto d’Arbrissel. Lì, la massima autorità era una badessa, denominata mater monasterii1.\n",
      "\n",
      "\t\t\t La storica francese Régine Pernoud sostiene da tempo che le donne nel  <placename> Medioevo </placename>  vivano una condizione di assoluta parità con gli uomini: conosciamo regine che governano con lo stesso potere dei re – Galla Placidia, imperatrice tardoromana; Giovanna, regina di  <placename> Napoli </placename> ; Eleonora d’Arborea, giudicessa di  <placename> Sardegna </placename> ; Costanza d’Altavilla, imperatrice e regina di Sicilia –, molte nobildonne potenti – Eleonora d’Aquitania su tutte – e molte badesse che amministrano vasti territori al pari dei loro corrispettivi maschili2.\n",
      "\n",
      "\t\t\t A ben guardare, è possibile concordare con questa affermazione, tenendo presente che si tratta di un numero di casi, se non proprio rari, di sicuro molto inferiori a quelli maschili. Queste donne costituiscono lo sporadico prototipo della mulier virilis, la femmina in tutto e per tutto all’altezza dei maschi, capace di superare le debolezze che la storia le attribuisce da secoli. Il loro è un percorso a ostacoli, dall’esito decisamente incerto.\n",
      "\n",
      "\t\t\t Fortissimi sono ancora i pregiudizi alimentati anche dai monaci, cui è affidata la custodia della cultura subito dopo la caduta dell’impero romano. Parlano delle donne pur non sapendone quasi nulla: strappati fin da bambini alle braccia delle proprie madri per essere reclusi in comunità solo maschili, vivono tormentati dall’idea della femmina e non basta nemmeno la venerazione della Vergine Maria a far loro cambiare idea.\n",
      "\n",
      "\t\t\t Così le descrive l’abate Goffredo di Vendôme, vissuto tra l’XI e il XII secolo:\n",
      "\n",
      "\t\t\t Questo sesso ha avvelenato il nostro primo genitore, che era anche suo marito e suo padre, ha strangolato Giovanni Battista, portato a morte il coraggioso Sansone. In un certo qual modo, ha ucciso anche il Salvatore, perché, se non fosse stato necessario per il suo peccato, nostro Signore non avrebbe avuto bisogno di morire. Maledetto sia questo sesso in cui non vi è né timore, né bontà, né amicizia e di cui bisogna diffidare più quando è amato che quando è odiato3.\n",
      "\n",
      "\t\t\t Nella visione morale che coinvolge ogni elemento dell’universo medievale – dalla natura ai comportamenti, fino ai fenomeni astrali e a quelli tellurici – la donna si aggira sulla terra soggiogata dal peso di preconcetti che traggono fondamento addirittura dai testi sacri.\n",
      "\n",
      "\t\t\t Non sarebbe un caso se l’arcangelo Gabriele, quando sorprende Maria in casa,  <placename> esordisca </placename>  con un classico Ave: i Padri della Chiesa proprio nei primi secoli della cristianità, all’esordio dell’età medievale, leggono quel saluto non come l’ossequio romano, ma come il contrario di Eva4. La Madonna è lo strumento che permette al genere umano di ricucire una relazione con Dio, interrotta dal peccato originale. Ecco perché il concilio di Costantinopoli nel 553 d.C. definisce il dogma della verginità perpetua di Maria, vergine prima, durante e dopo il parto: è l’unica condizione che le permette di redimere la pessima reputazione del genere femminile. Non basta che sia buona, onesta e amorevole: la Madonna deve essere vergine per assolvere alla sua missione. Ad esser sinceri, non si tratta di un merito, ma di una condizione che permette agli uomini di continuare ad esercitare il controllo sulla sessualità femminile, un retaggio che – come abbiamo visto – si perpetua dall’epoca della mitologia greca antica.\n",
      "\n",
      "\t\t\t In questo panorama in cui la misoginia permea ogni espressione della cultura, dal diritto alla letteratura, appare oggi quasi un miracolo poter parlare della creatività femminile nel  <placename> Medioevo </placename> . Bisogna superare le mura dei monasteri, penetrare all’interno dei refettori, sbirciare negli stipi delle monache e all’interno delle stanze dove passano la maggior parte della loro vita di comunità. Paradossalmente, tra il VII e il XIV secolo la quasi totalità delle intellettuali di cui siamo a conoscenza è costituita da suore. Quella condizione che oggi assimiliamo alla privazione e all’impedimento, nei secoli a ridosso dell’anno Mille va guardata come un privilegio.\n",
      "\n",
      "\t\t\t Lontana dall’orizzonte e dal controllo dei maschi, nella cella di un convento, la donna ha finalmente «una stanza tutta per sé» dove può dedicarsi alla preghiera e alla meditazione, attività per le quali è necessario saper leggere. Spesso vi entra da bambina, ancora desiderosa di giochi e carezze materne, ma col tempo vive nelle condizioni che le permetteranno di conquistare, se lo desidera, una grande autonomia intellettuale. Una monaca medievale non deve lavorare per vivere: del suo sostentamento si occupa la comunità che riceve le rendite dalle proprietà fondiarie del monastero. Ha molto tempo a disposizione da trascorrere in mezzo ai libri di biblioteche spesso assai ben fornite: come spiega la studiosa Chiara Frugoni «ha una buona speranza di vita, visto che non è oberata e stroncata dalle fatiche del ménage familiare e dalle gravidanze: non morirà di parto o per le malattie contratte in conseguenza»5. Ha la possibilità di formarsi, studiare e scrivere.\n",
      "\n",
      "\t\t\t Una donna sposata – anche se con un sovrano – è relegata al ruolo di comprimaria per tutta la vita. Le badesse, al contrario, possono governare la propria esistenza.\n",
      "\n",
      "\n",
      "\n",
      "\n",
      "\n",
      "Nel silenzio dei chiostri\n",
      "\n",
      "\n",
      "\t\t\t «Quando abbiamo fra le mani un codice, magari miniato, quasi automaticamente pensiamo che a compilarlo e dipingerlo sia stata la mano di un uomo. E invece dovremmo fare spazio ad un’altra immagine: quella di generazioni e generazioni di monache dimenticate, intente a copiare, collazionare, miniare e comporre»6 libri al pari dei loro colleghi maschi. Ma di loro, purtroppo, sono pochissimi i nomi che ci sono stati tramandati.\n",
      "\n",
      "\t\t\t Come nelle abbazie maschili, esistono scriptoria anche in quelle femminili. Qui vivono e lavorano monache colte e dotate di capacità nel disegno e nella pittura che si dedicano all’arte della scrittura, della copiatura e della decorazione: «illuminano» – come si dice al tempo – libri devozionali con raffinate miniature e splendide iniziali figurate, producendo preziosi manoscritti miniati che oggi testimoniano ancora la loro creatività.\n",
      "\n",
      "\t\t\t Già nei primissimi secoli del  <placename> Medioevo </placename> , l’VIII e il IX, illustri badesse dirigono banchi dove si producono capolavori dipinti al minio: dal monastero femminile di  <placename> Chelles </placename> , retto dalla badessa Gisella (757-810), sorella di Carlo Magno, restano ben tredici manoscritti firmati da nove donne. Possono essere annoverate tra le prime artiste dell’epoca, che rispondono con la propria inventiva all’esigenza sempre più diffusa di «possedere» testi di preghiera.\n",
      "\n",
      "\t\t\t Mentre queste donne scriba lavorano giorno e notte sui loro banchi, altre colleghe monache occupano il tempo che rimane tra una preghiera e un lavoro domestico nella decorazione della propria chiesa o nella produzione di oggetti destinati ad essere venduti all’esterno, come i rosari o le icone. Spesso nascono vere e proprie botteghe artigiane, dove si assiste all’ingresso di giovani di buona famiglia non necessariamente destinate a prendere i voti. I monasteri diventano punti di riferimento per le coppie illuminate, che affidano la propria figlia alle monache perché le garantiscano una preparazione culturale, anche se la giovane non è promessa alla clausura.\n",
      "\n",
      "\t\t\t In una città universitaria dove ferve il mercato librario come è la Bologna del XIII e XIV secolo studi pazienti hanno rintracciato nelle ricevute di pagamenti o in contratti il nome di parecchie miniatrici e  <placename> calligrafe </placename> . Donella miniatrix è ricordata nel 1271 per la vendita di una casa, nel 1275 è invece un padre Rodolfo di Gandolfo che si impegna a fare copiare la figlia Antonia; nel 1279 Allegra, moglie di Ivano, promette ad un carmelitano di copiare un’intera bibbia7.\n",
      "\n",
      "\t\t\t Tutte donne che hanno imparato il mestiere in convento o, più raramente, in famiglia.\n",
      "\n",
      "\t\t\t Dalle mani delle monache e da quelle delle loro educande laiche, oltre ai codici, nascono tessuti, stole, paramenti, gonfaloni e arazzi d’uso ecclesiastico e, in casi sporadici, anche profano. Sono questi i manufatti che, sebbene siano considerati sempre una espressione d’arte «minore», creano i presupposti per la pittura femminile che esploderà nel  <placename> Rinascimento </placename>  in ambienti pubblici e in opere universalmente riconosciute come capolavori.\n",
      "\n",
      "\t\t\t Per secoli, l’arte delle donne germoglia all’ombra delle grate e al di là degli alti muri che separano i monasteri dalla vita politica e sociale del tempo.\n",
      "\n",
      "\t\t\t È piuttosto sorprendente notare come alcune di loro dimostrino una profonda coscienza del proprio ruolo e arrivino anche a ritrarsi, a mo’ di firma, all’interno dei codici su cui hanno lavorato. Certe immagini tradiscono il loro amor proprio, espresso con grande umiltà e ironia. Se osserviamo con attenzione il capolettera che apre un salterio del 1200, conservato nell’ <placename> abbazia dei Santi Ulrico </placename>  e Afra di Augusta ( <placename> Germania </placename> ), ci rendiamo conto che la gambetta di una  <placename> Q </placename>  è rappresentata da una donna sdraiata: i capelli lunghi e sciolti sulle spalle, sembra sorreggere il cerchio della lettera sopra la sua testa. È  <placename> Claricia </placename> , la miniatrice. Vestita con un bell’abito dalle ampie maniche, piega con grazia il capo, intorno al quale si dispone discreto il suo nome, a sostegno di un intrico di rami. Il gesto di autoritrarsi rivela che la donna – probabilmente una laica, perché non porta il velo monacale – è consapevole della qualità e dell’importanza del proprio lavoro. La posa è languida, serena e orgogliosa allo stesso tempo. E non è nemmeno l’unica sua opera sopravvissuta nei secoli, perché troviamo la sua mano anche in una raccolta di salmi oggi custodita presso il Walters Art Museum di  <placename> Baltimora </placename> .\n",
      "\n",
      "\t\t\t Accanto a Claricia, la tradizione ci ha restituito anche il volto di Guda. In un omiliario – raccolta di omelie – proveniente da un monastero tedesco della seconda metà del XII secolo, all’interno dell’iniziale D (di dominus) è dipinta una figura velata, accompagnata dalla scritta Guda, peccatrix mulier, scripsit et pinxit hunc librum (Guda, donna peccatrice, scrisse e dipinse questo libro). Con una mano afferra le volute, con l’altra, alzata, giura su quelle parole. È una delle più antiche testimonianze di un autoritratto firmato, certamente il più antico autoritratto di un’artista donna8.\n",
      "\n",
      "\t\t\t Guda si schermisce dichiarandosi peccatrice, come tutte le donne, figlie di Eva, ma in realtà afferma con un certo orgoglio il suo talento, dimostrando di essere ben consapevole del valore della sua impresa. Si ritrae con mani giganti, come spesso accadeva agli scribi dell’epoca: era un modo per celebrare il loro lavoro, che li costringeva a stringere per ore le dita sui pennelli, intingendoli con attenzione nei calami e sfiorando con cura i fogli.\n",
      "\n",
      "\t\t\t Potrebbe sembrare un gesto di autoaffermazione molto deciso, ma è ben poca cosa, se lo si confronta con gli autoritratti dei copisti uomini, che usano ritrarsi a tutta pagina, all’interno di cornici sontuose e seduti su scranni preziosi. Le monache miniatrici ardiscono al massimo di spuntare da sotto un capolettera, ma è comunque un fatto rarissimo perché di solito la loro firma, quando appare, è sempre un’informazione relegata al colophon, quelle righe finali dove lo scriba appone il proprio nome e a volte alcune parole che spiegano il suo lavoro.\n",
      "\n",
      "\t\t\t Presso la cattedrale di  <placename> Girona </placename>  si conserva un manoscritto composto nel 975 che riserva a questo dettaglio un ruolo sorprendente. Si tratta di un Beatus, vale a dire un esemplare di una serie di Commentari dell’Apocalisse che la tradizione riferisce al monaco spagnolo Beato di Liébana (730 ca.-798). Un codice in pergamena riccamente decorato in oro e argento. Nel colophon appare il nome della monaca Ende. La scarsità di notizie al suo riguardo ha spinto alcuni esegeti a mettere in dubbio anche che la donna si chiami realmente così. Forse il suo vero appellativo è solo «En» e quel «de» non è altro che il prefisso del verbo a seguire: En de-pintrix et Dei adiutrix, «En pittrice e serva di Dio». Il fatto inedito è che in seconda battuta compare il nome di un uomo: Frater Emeterius et presbiter. L’interpretazione su cui concordano molti studiosi è che il presbitero Emeterio si sia occupato di trascrivere le parole, mentre En(de) sia l’autrice delle immagini. Tra i due, è lei a meritare la precedenza, visto il ruolo fondamentale delle miniature in questo libro. L’iscrizione attribuisce in modo chiaro la responsabilità dell’opera a una donna celebrata nella sua funzione di autrice imprescindibile. Con i suoi dipinti En(de) si fa tramite del messaggio divino, le sue mani diventano uno strumento sacro al servizio del Signore che si serve degli uomini e delle donne migliori per diffondere la Parola. Il lavoro di questa pittrice è davvero straordinario e rappresenta un esemplare unico nel panorama dei codici miniati del X secolo.\n",
      "\n",
      "\t\t\t Il Beatus di  <placename> Girona </placename>  è il più ricco di miniature tra tutti i codici della serie, è il più vario quanto a tavolozza di colori utilizzati e presenta anche una singolare interpretazione di alcune scene e paesaggi. Lo stile è caratterizzato dall’accostamento di colori piatti, intensi e vivacissimi, oltre che dalla forza visionaria del disegno: con l’approssimarsi della fine del millennio e la tragica aspettativa della fine del mondo, la vivida immaginazione della pittrice traduce le visioni di san Giovanni in terribili draghi, demoni e situazioni catastrofiche, ma i suoi fogli sono anche pieni di santi e angeli composti e stilizzati, con colori accesi a campitura piatta, secondo fantasiosi accostamenti, che fanno di questo volume un capolavoro assoluto dell’epoca.\n",
      "\n",
      "\t\t\t La bellezza dei colori dai violenti contrasti cromatici, la sacralità data dalla fissità dei volti e il panneggio delle vesti rivelano l’espressionismo tipico dell’arte mozarabica, nata in  <placename> Spagna </placename>  dall’incontro felice dell’iconografia cristiana, narrativa e drammatica, con il linguaggio calligrafico e astratto di quella islamica.\n",
      "\n",
      "\t\t\t All’epoca i musulmani detengono il controllo della penisola iberica da oltre due secoli. Nel 711 le truppe del califfo di  <placename> Damasco </placename>  hanno oltrepassato  <placename> Gibilterra </placename>  e in pochi anni hanno sottomesso l’intero popolo visigoto. Il loro governo si dimostra estremamente tollerante con le diverse confessioni religiose presenti sul territorio: la popolazione si organizza in diversi gruppi, secondo ciascuna fede: i rūm sono i cristiani che vivono nelle poche zone rimaste ai Visigoti (il principato di  <placename> Asturia </placename> ,  <placename> León </placename>  e la  <placename> Navarra </placename> ); i mudéjares raccolgono i musulmani rimasti a vivere nell’area a dominazione cristiana conservando la loro religione; i moriscos identificano i musulmani convertiti al cristianesimo e residenti in zone cristiane; i cosiddetti marrani sono gli ebrei convertiti al cristianesimo; infine i mozarabi indicano quei cristiani rimasti nell’area a prevalenza musulmana (l’ <placename> Andalusia </placename> , in particolare) dove hanno la facoltà di conservare le proprie credenze e la propria cultura.\n",
      "\n",
      "\t\t\t Questi ultimi possono continuare a professare la loro fede e condurre le proprie occupazioni, ma nella scala sociale sono considerati appena uno scalino sopra gli schiavi. En(de) ed Emeterio fanno parte di questa schiatta, alla quale si rivolgono quando compongono il loro Beatus. Il codice contribuisce a tenere viva la coscienza identitaria dei cristiani di  <placename> Spagna </placename> , che si asserraglia intorno ai conventi e alle cattedrali: sono un tentativo concreto di non soffocare il proprio orgoglio sotto l’oppressione islamica.\n",
      "\n",
      "\t\t\t I ventiquattro Beatus sopravvissuti, realizzati tutti da monaci sotto la dominazione araba, da una parte lanciano un messaggio ai cristiani più eruditi, spingendoli alla reconquista della penisola iberica – che si sarebbe conclusa oltre quattrocento anni dopo –, dall’altro finiscono per assorbire le influenze dell’arte islamica. Troveranno dimora nelle biblioteche di facoltose abbazie o negli archivi di fornite cattedrali, dove il lavoro di En(de) sarà ammirato e invidiato da tanti copisti maschi. Il fatto risulta ancora più insolito e affascinante perché si tratta sicuramente di una semplice monaca – o al massimo una donna laica –, non certo di una badessa. Una vera operaia dello scriptorium, un’assoluta rarità tra gli esempi di monache giunte a noi dal  <placename> Medioevo </placename> .\n",
      "\n",
      "\t\t\t In realtà, la maggior parte delle autrici di magnifici codici miniati sono donne di potere, che hanno tempo e modo di dedicarsi a opere spesso ciclopiche, grazie alle quali perpetuare la memoria del proprio ruolo.\n",
      "\n",
      "\t\t\t È il caso dell’Hortus Deliciarum di  <placename> Herrat di Landsberg </placename>  (1130 ca.-1195), badessa dell’abbazia alsaziana di  <placename> Hohenburg </placename> . La sua opera monumentale – 324 fogli con oltre 340 miniature – è considerata la prima enciclopedia mai scritta da una donna. Un’impresa che avrebbe fatto tremare le vene ai polsi di qualsiasi religioso. Ma  <placename> Herrat </placename>  è diventata badessa a soli 37 anni, nel luogo dove è stata assegnata direttamente da Federico Barbarossa. È una monaca di alto lignaggio, che ha avuto la possibilità di studiare, come appare evidente dalla complessità della costruzione del testo.\n",
      "\n",
      "\t\t\t Nella cornice di una Chiesa che organizza il sapere e la sua divulgazione, il libro parte dalle origini dell’universo per raccontare la signoria degli angeli e la caduta di Lucifero, passando in rassegna le profezie che annunciano Cristo, fino all’arrivo del  <placename> Messia </placename>  sulla terra. Le parole e i miracoli di Gesù vengono passati in rassegna con dovizia di particolari, finché il racconto non si conclude con l’Apocalisse. Una bibbia moderna, dove ogni fatto viene interpretato in chiave allegorica, grazie soprattutto alle miniature. Anche i discorsi e le parabole di Gesù sono accompagnati da immagini esplicative. Così giace il povero Lazzaro dinanzi alla porta del ricco, così il Buon samaritano carica premurosamente sul suo cavallo l’uomo ferito e, quando nella parabola delle nozze reali uno degli ospiti si scusa dicendo: «Ho preso moglie e perciò non posso venire», nel testo compare l’immagine di una donna vestita da sposa.\n",
      "\n",
      "\t\t\t I profili delle figure sono tracciati con la penna d’oca, una tecnica raffinata che si arricchisce di luci e ombre colorate, segnate dai contorni a tinte nere o marroni.  <placename> Herrat </placename>  preferisce i colori vivaci – rosso, azzurro, verde chiaro, castano e giallo oro. Malgrado la prospettiva sia spesso insufficiente, le figure occupano lo spazio pittorico grazie ad un buon disegno degli abiti e al nobile portamento delle figure. La badessa è un’artista a tutto tondo, che dimostra di padroneggiare con grande maestria i corpi, le espressioni e i gesti di figure che anticipano certe movenze dell’arte romanica, senza trascurare la secolare tradizione bizantina.\n",
      "\n",
      "\t\t\t Queste donne sono pittrici a tutti gli effetti, anche se il loro talento si esprime su superfici limitate. In questo periodo è praticamente impossibile incappare in monache impegnate nel lavoro su grandi formati.\n",
      "\n",
      "\t\t\t Un’eccezione è Teresa Dieç, che realizza un enorme ciclo presso il Real monasterio de Santa Clara de Toro, a  <placename> Zamora </placename>  (oggi trasferiti su tela e collocati nella chiesa di San Sebastián de los Caballeros de Toro).  <placename> Alti </placename>  oltre tre metri per una lunghezza totale che supera i dieci, questi dipinti murali dimostrano un’eccezionale padronanza della tecnica e un ricco repertorio figurativo, che difficilmente si riscontra in opere simili, fondamentali per registrare il passaggio dal  <placename> Romanico al Gotico </placename> .\n",
      "\n",
      "\t\t\t Riscoperte per caso nel 1955, queste immagini illustrano alcuni brevi testi, riportati in calce ad ogni scena: episodi evangelici, come l’ <placename> Epifania </placename> , il Battesimo di Cristo o il Noli me tangere, una serie di quadri dedicati a san Giovanni Battista, un’altra a santa Caterina d’Alessandria, oltre a vari santi, tra i quali san Cristoforo. In corrispondenza del santo gigante, che a sua insaputa traghetta Gesù guadando un fiume, è stata ritrovata quella che si considera la firma dell’autrice: «teresa dieç me fecit».\n",
      "\n",
      "\t\t\t L’artista dimostra una straordinaria capacità narrativa, che doveva essere particolarmente apprezzata dalle consorelle e dalla badessa che le avrà fornito il materiale per riempire quella quantità di metri quadrati. Quale migliore soluzione di un membro della comunità piuttosto che l’inopportuno invito ad un pittore dall’esterno? Teresa risponde perfettamente all’esigenza di illustrare le vite dei santi attraverso gesti plateali e diretti, come quelli in cui dispone santa Caterina alle prese con le lusinghe dell’imperatore Massimino, che reagisce al rifiuto della giovane egizia sottoponendola ad atroci supplizi.\n",
      "\n",
      "\t\t\t Si è voluto notare come Teresa popoli i racconti di molte donne, anche contravvenendo alla tradizione più consolidata. Dietro a Maria di Magdala, a cui è apparso Cristo risorto, compare una donna alle prese con un drago: è Marta, che irrompe nella scena prendendo il posto di san Giorgio. Secondo Jacopo da Varagine, entrambi hanno ucciso il mostro, ma l’artista preferisce raccontare l’impresa della santa, che avrebbe potuto generare un moto d’orgoglio nelle sue consorelle9.\n",
      "\n",
      "\t\t\t Ostacolate dagli uomini, alcune donne medievali esaltano il potere femminile e si alleano per difendere la propria dignità, seppure rinchiuse nei monasteri.\n",
      "\n",
      "\n",
      "\n",
      "\n",
      "\n",
      "Le visioni di Ildegarda\n",
      "\n",
      "\n",
      "\t\t\t Nel  <placename> Medioevo </placename> , raggiungere la veneranda età di ottant’anni è un traguardo notevole, soprattutto per una donna.\n",
      "\n",
      "\t\t\t Quando il 17 settembre del 1179 scompare, Ildegarda di Bingen ne ha ottantadue, vissuti intensamente almeno per la metà. Da circa vent’anni gira l’ <placename> Europa </placename>  raccontando in pubblico le sue visioni in cerimonie dove viene acclamata come una santa e venerata come una prescelta da Dio, con cui intrattiene un rapporto speciale. Tra un’adunata e l’altra, detta ad un suo fido scrivano meravigliose apparizioni, che raccoglierà in uno dei suoi libri più preziosi e controversi, lo Scivias, crasi di Scito vias, «Conosci le vie»10.\n",
      "\n",
      "\t\t\t Fin da quando ero molto piccola, per l’esattezza a partire dal quinto anno di vita, e ancora oggi, ho sempre misteriosamente sperimentato nel mio intimo la forza e il mistero di tali occulte e misteriose facoltà visive. Al tempo in cui prendevo forma, allorché Dio mi destò col soffio di vita nel ventre di mia madre, fu lui a imprimere nella mia anima questa capacità di vedere11.\n",
      "\n",
      "\t\t\t Non è stato facile per Ildegarda ottenere il via libera per manifestare a tutti questa sua dote: solo all’età di sessant’anni ha potuto uscire allo scoperto. La monaca deve aggirare l’ostacolo costituito dal divieto imposto da san Paolo, che invita le donne a rispettare il silenzio nelle comunità cristiane e ad evitare di mettersi in una qualsiasi posizione di  <placename> autorità12 </placename> . Ma lei non agisce per sua volontà, bensì si limita ad obbedire al Signore, che le impone di rivelare ciò che vede.\n",
      "\n",
      "\t\t\t Donna sensibile e intelligente, capace di prevedere i rischi che una esposizione pubblica avrebbe potuto procurarle, per evitare l’accusa di eresia o, peggio, quella di stregoneria, decide prima di tutto di rivolgersi ad una delle anime più pure e rispettate del suo tempo: il monaco Bernardo di Chiaravalle. Gli scriverà confidando nella sua approvazione, che diventa il viatico per ottenere anche il placet di papa Eugenio III. Grazie a due uomini di prim’ordine, il segreto che l’ha tormentata per gran parte della sua vita diventa un privilegio. Intrattiene rapporti epistolari con dignitari di mezza  <placename> Europa </placename> , che le chiedono consigli o le scrivono per il solo desiderio di vantarsene con i membri delle loro corti, è la consigliera di Federico Barbarossa, proprio nel frangente che si concluderà in uno scisma e l’elezione di due papi nel 1159, diventa badessa del suo convento e ne fonda uno nuovo a  <placename> Bingen sul Reno </placename> , da dove irradia la sua sapienza.\n",
      "\n",
      "\t\t\t Dalla sua ha la convinzione di essere un semplice strumento nelle mani del Signore.\n",
      "\n",
      "\t\t\t Nell’anno 1141 dopo l’incarnazione di Gesù Cristo, il Figlio di Dio, all’età di quarantadue anni e sette mesi, dai cieli aperti discese una luce di fuoco col bagliore di un lampo. Questa luce mi attraversò velocemente la testa e mi infiammò il cuore e il petto al pari di una fiamma che non arde però riscalda, così come il sole riscalda ogni oggetto su cui posa i suoi raggi. E d’improvviso mi si schiuse il senso delle Scritture, del Salterio, del Vangelo e di altri libri dell’Antico e del Nuovo Testamento. Eppure non avevo studiato il significato delle parole di quei testi, né le regole della sillabazione, né i casi e i tempi13.\n",
      "\n",
      "\t\t\t Ildegarda non ha studiato il latino né ha ascoltato lezioni di precettori e teologi, ma riesce a costruire immagini folgoranti, che traduce in miniature straordinarie. Lo Scivias è un capolavoro di filosofia naturale, in cui ad illustrare le sue visioni contribuiscono dettagli estremamente realistici e frutto della sua conoscenza delle cose terrene.\n",
      "\n",
      "\t\t\t Le sue visioni sono molto più concrete di quelle che coglieranno Matilde di Magdeburgo, Angela da Foligno, Caterina da Siena, o Brigida di Svezia. Sono immagini che non lasciano nulla al caso e non si sciolgono in formule nebulose, affidandosi alla sola emozione e all’ascesi impalpabile. Alcune pagine potrebbero illustrare facilmente un trattato di cosmogonia o un volume di botanica, tale è la consapevolezza che la guida nell’invenzione di figure limpide e sintetiche. Non c’è nulla di narrativo e aneddotico in queste pagine, dove il fulcro dell’immagine è quasi sempre occupato da un cerchio intorno al quale girano le componenti della visione. Alberi, venti, astri, animali d’ogni sorta in dialogo con esseri umani alle prese con le attività quotidiane: Ildegarda dimostra una consapevolezza fuori dal comune, che prende le distanze dagli atteggiamenti ascetici dell’ <placename> Alto Medioevo </placename> . È il segnale che quel ruolo subalterno che la donna sembra assumere subito dopo l’epoca tardoantica, all’esordio del nuovo millennio, comincia a cedere il passo a favore di una sempre maggiore autonomia, intellettuale e sociale.\n",
      "\n",
      "\t\t\t Ne sono una prova anche i testi letterari dedicati alle donne che in questo periodo cominciano a circolare sempre più copiosi per diventare, a volte, dei veri bestseller.\n",
      "\n",
      "\n",
      "\n",
      "\n",
      "\n",
      "Una donna nuova\n",
      "\n",
      "\n",
      "\t\t\t Un caso emblematico, utile a comprendere l’atteggiamento ambiguo degli uomini medievali nei confronti delle donne, è quello di Giovanni Boccaccio. Nell’ultima parte della sua carriera l’autore del Decameron mette mano a due opere in cui sembra esprimere dichiarazioni di segno opposto e contraddittorio rispetto alla stima che nutre verso il genere femminile. Nel 1365 compone il Corbaccio, una vicenda in parte autobiografica nella quale l’autore tratta dell’amore non corrisposto di un uomo – lui stesso? – per una vedova, mentre dal 1361 lavora alle nove stesure del De mulieribus claris, una raccolta di biografie di donne che si sono distinte per imprese e vite straordinarie.\n",
      "\n",
      "\t\t\t Nella prima opera, la delusione d’amore spinge Boccaccio a passare in rassegna tutti i difetti delle «femine così fiere, così vili, così orribili, così dispettose», parafrasando l’antico genere letterario del vituperium o della satira contro le donne.\n",
      "\n",
      "\t\t\t Il marito della vedova, apparso in sogno all’innamorato, cerca di consolarlo restituendo della moglie un pessimo ritratto.\n",
      "\n",
      "\t\t\t Ella si stropicciava tanto e tanto si dipigneva e si faceva la buccia, per la quiete della notte in giù caduta, rilevarsi che a me, che veduta l’avea in prima, una strana maraviglia venire facea. E se tu, come io le più delle mattine la vedea, veduta l’avessi colla cappellina fondata in capo e col  <placename> veluzzo </placename>  dintorno alla gola, così pantanosa nel viso come ora dissi, e col mantello foderato covare il fuoco, in su le calcagna sedendosi, colle occhiaia livide, e tossire e sputare farfalloni, io non temo punto che tutte le sue virtù, dal tuo amico udite, avessero tanto potuto farti di lei innamorare che, quello vedendo cento mila cotanti disamorare non t’avesse fatto14.\n",
      "\n",
      "\t\t\t Il defunto marito svela i segreti di bellezza della moglie, dichiarandola nell’aspetto completamente «artificiata», frutto cioè del trucco con cui si imbelletta ogni giorno e opposto a quello naturale delle «mattutine rose». La parvenza di una donna è dunque ingannevole e punta ad irretire con l’arte della seduzione. Solo il suo sfogo gli permetterà di rinsavire dal suo dolore.\n",
      "\n",
      "\t\t\t C’è tanta letteratura in questo testo, tanti prestiti che fanno suonare il Corbaccio come una parodia degli inni stilnovistici alla perfezione della donna, bella e pura al pari degli angeli. Ma c’è anche la consapevolezza che questo tipo di contenuti può riscuotere un grande successo nel pubblico. Boccaccio strizza l’occhio ad una misoginia che gli uomini hanno coltivato per secoli e della quale continuano a nutrirsi. Per questo risulta ancora più sorprendente che solo pochi anni prima dal suo studio di  <placename> Certaldo </placename>  sia uscita un’opera di segno completamente opposto: un vero e proprio elogio delle virtù morali delle donne, attraverso il racconto delle imprese di oltre cento rappresentanti del gentil sesso.\n",
      "\n",
      "\t\t\t Per la prima volta dopo secoli, l’antica tradizione inaugurata da Svetonio con il suo De viris illustribus, catalogo di uomini illustri, viene declinata al femminile in un libro.\n",
      "\n",
      "\t\t\t Mi sono però meravigliato molto che le donne abbiano potuto avere così poco da questi uomini, tanto da non ottenere alcuna grazia di memoria in nessuna descrizione specifica, anche se nelle storie più ampie risulta chiaramente che molte si sono comportate tanto valorosamente quanto fortemente15.\n",
      "\n",
      "\t\t\t Queste femmine hanno vissuto strenue et fortiter, due attitudini tipiche degli eroi maschi.\n",
      "\n",
      "\t\t\t In totale contraddizione con il vituperio che comporrà di lì a poco, Boccaccio si fa paladino della restituzione alle donne dei meriti che spettano loro per quanto di grande e importante hanno compiuto nella storia. In un ordine cronologico approssimativo, passa in rassegna ben 106 figure femminili pescandole dalla realtà, dalla letteratura e dalla mitografia, alternando personaggi veramente esistiti a prodotti della fantasia. Il loro merito principale è che siano clarae, cioè siano riuscite ad emergere dall’oscurità cui sono relegate le donne, e abbiano compiuto qualcosa che meriti di essere raccontato.\n",
      "\n",
      "\t\t\t Boccaccio si dedica a ricostruirne la psicologia, illustra i loro sentimenti, i pensieri, ne delinea il carattere, facendole diventare umane e non solo rappresentazioni di ideali astratti. Queste donne parlano, agiscono, provano emozioni, pensano. Hanno un corpo che si muove, una mente che ragiona, un cuore che gioisce e si adira. Potremmo paragonarle alle donne tridimensionali e verosimili dipinte da Giotto nei suoi affreschi.\n",
      "\n",
      "\t\t\t Infatti, nelle illustrazioni di alcuni dei manoscritti sopravvissuti del De mulieribus, accanto ad una regina al telaio aiutata da ancelle che tessono e filano, possiamo ammirare una dama intenta a stendere il disegno preparatorio per un affresco, una che copia e colleziona manoscritti, una scultrice che sta finendo la lastra tombale di una fanciulla, un’altra che dipinge un’icona della Madonna al cavalletto, mentre un aiutante (uomo) le sta preparando i colori. Da icone ieratiche e piatte, per lo più di sante – come erano state rappresentate per secoli – le donne tornano qui ad avere spessore in un tutto tondo assai mobile: da simbolo di qualcos’altro, tornano ad essere sé stesse.\n",
      "\n",
      "\t\t\t Se sono da elogiare gli uomini, quando, data la loro forza naturale, hanno fatto grandi cose, quanto di più sono da elogiare le donne, alle quali, quasi a tutte, la natura ha dato la delicatezza, il corpo debole e l’ingegno tardo, se si sono innalzate a un animo virile e con ingegno acuto e cospicua virtù osino fare anche le cose più difficili per gli uomini?16\n",
      "\n",
      "\t\t\t Non illudiamoci. Le donne saranno pur brave, coraggiose, intelligenti, piene di talento, ma anche per Boccaccio non hanno diritto di godere di una stima autonoma: devono sempre superare il confronto con gli uomini. Una condizione che persisterà a lungo e che ancora una volta subirà un duro colpo all’interno di un monastero, dove nel giro di pochi decenni maturerà un’esperienza inaspettata, che riuscirà a superare il limite del chiostro e ad affermarsi su scala cittadina.\n",
      "\n",
      "\n",
      "\n",
      "\n",
      "\n",
      "Il talento di Plautilla Nelli (1524-1588)\n",
      "\n",
      "\n",
      "\t\t\t A metà del  <placename> Cinquecento </placename> , a  <placename> Firenze </placename>  – una delle città culturalmente più all’avanguardia del Rinascimento – un chiostro diventa il laboratorio nel quale matura il salto di qualità nella produzione iconografica conventuale. Lì dove per secoli le donne hanno prodotto ricami, manoscritti, tessuti e oggetti devozionali, per lo più destinati ad altre comunità religiose, accade qualcosa di miracoloso e inatteso, grazie allo straordinario talento di una monaca:\n",
      "\n",
      "\t\t\t suor Plautilla, monaca et oggi priora del monastero di S. Caterina da  <placename> Siena </placename>  in  <placename> Fiorenza </placename>  sulla piazza di San Marco, la quale cominciando a poco a poco a disegnare et ad imitar coi colori quadri e pitture di maestri eccellenti ha con tanta diligenza condotte alcune cose, che ha fatto maravigliare gl’artefici. Di mano di costei sono due tavole nella chiesa del detto monasterio di S. Caterina; ma quella è molto lodata dove sono i Magi che adorano Gesù. [...] Nel reffettorio del detto monasterio di S. Caterina è un Cenacolo grande, e nella sala del lavoro una tavola di Mano della detta; e per le case de’ gentiluomini di  <placename> Firenze </placename>  tanti quadri che troppo sarei lungo a voler di tutti ragionare. Una Nunziata in un gran quadro ha la moglie del signor  <placename> Mondragone </placename>  spagnuolo, et un’altra simile ne ha madonna Marietta de’ Fedini. Un quadretto di  <placename> Nostra Donna </placename>  è in  <placename> S. Giovannino di </placename>  Firenze; et una predella d’altare è in  <placename> S. Maria del Fiore </placename> , nella quale sono istorie della vita di S. Zanobi, molto belle17.\n",
      "\n",
      "\t\t\t Fino al momento in cui Vasari elenca le opere di suor Plautilla Nelli destinate a chiese e monasteri, ci muoviamo ancora nell’ambito della tradizione, ma quando il biografo accenna al fatto che tanti quadri della monaca siano «per le case de’ gentiluomini di  <placename> Firenze </placename> », ci troviamo di fronte ad un fatto inedito. Questa suora è riuscita a valicare le mura del convento e del ristretto ambito ecclesiastico conquistando gli esigenti collezionisti fiorentini. Abituati alle potenti immagini di Leonardo, Michelangelo e Raffaello, i Taddei, i Rucellai e gli Strozzi si sono appassionati alle opere di questa giovane sorella, che si è imposta sul mercato ufficiale superando la concorrenza di tanti colleghi uomini.\n",
      "\n",
      "\t\t\t Come è stato possibile?\n",
      "\n",
      "\t\t\t Bisogna prima di tutto soffermarsi ad analizzare il particolare momento storico in cui opera questa monaca.  <placename> Firenze </placename>  è uscita con le ossa rotte dall’esperienza repubblicana, che si è conclusa con il rientro trionfale dei Medici a  <placename> Firenze </placename>  nel 1512. Eppure, tra i fiorentini si respira ancora un’inquietudine che da almeno cinquant’anni anima le cerimonie religiose e le discussioni spirituali in certi concili, rimasti scossi da quanto è accaduto negli ultimi anni del Quattrocento. Le prediche, ma soprattutto la tragica fine di fra’ Girolamo Savonarola – passato dal controllo assoluto della città al rogo –, hanno lasciato strascichi in tutte le classi sociali, consolidando di lustro in lustro l’orgoglio dei suoi seguaci, che si fanno chiamare piagnoni.\n",
      "\n",
      "\t\t\t Avvenne che continovando fra Ieronimo le sue predicazioni, e gridando ogni giorno in  <placename> pergamo </placename>  che le pitture lascive e le musiche e i libri amorosi spesso inducono gli animi a cose mal fatte, fu persuaso che non era bene tenere in casa, dove son fanciulle, figure dipinte d’uomini e donne ignude; per il che riscaldati i popoli dal dir suo, il carnovale seguente, che era costume della città far sopra le piazze alcuni capannucci di stipa ed altre legne, e la sera del martedì per antico costume ardere queste con balli amorosi, dove presi per mano un uomo ed una donna giravano cantando intorno certe ballate, fe’ sì fra Ieronimo, che quel giorno si condusse a quel luogo tante pitture e sculture ignude, molte di mano di maestri eccellenti, e parimente libri, liuti, e canzonieri, che fu danno grandissimo, ma in particolare della pittura; dove Baccio portò tutto lo studio de’ disegni che egli aveva fatto degl’ignudi, e lo imitò anche Lorenzo di Credi e molti altri che avevan nome di  <placename> piagnoni18 </placename> .\n",
      "\n",
      "\t\t\t Per circa un decennio, Savonarola ha tenuto sotto scacco la città di  <placename> Firenze </placename>  dal convento domenicano di San Marco: nei suoi sermoni non ha risparmiato di dare consigli agli artisti, che ha esortato ad evitare tutti quegli elementi che potessero costituire distrazioni dai temi sacri o, ancora peggio, pericolosi allontanamenti dalla verità. Ovviamente quella cristiana. Al bando la mitologia, vietata ogni leggenda, proibita qualsiasi allegoria o immagine pagana, l’arte si sarebbe dovuta limitare soltanto a rappresentare scene di devozione. E i conventi sarebbero stati i luoghi privilegiati in cui produrre tali icone, da distribuire nelle chiese e nelle case.\n",
      "\n",
      "\t\t\t Le parole di Savonarola provocano crisi mistiche in grandi pittori come Sandro Botticelli, ma al contempo stimolano la crescita delle botteghe monastiche, a partire dal convento di San Marco. Alla fine del Quattrocento, quel luogo trasuda già di capolavori: basti pensare allo splendido ciclo di affreschi steso da Beato Angelico a metà del secolo all’interno delle celle dei monaci, ancora perfettamente conservato. Grazie al maestro fra’ Bartolomeo (1473-1517), la comunità domenicana di  <placename> Firenze </placename>  diventa un laboratorio all’avanguardia, dove le istanze dei maestri che hanno animato la scena artistica cittadina vengono conformate al messaggio religioso più ortodosso. Non è un caso se proprio nel quartiere intorno a  <placename> San Marco </placename>  si annidi gran parte della nostalgica fazione dei piagnoni, che nel 1500 posa la prima pietra di un nuovo convento femminile dedicato alla santa domenicana Caterina da Siena.\n",
      "\n",
      "\t\t\t È lì che muove i primi passi suor Plautilla Nelli, al secolo Polissena, figlia di Piero e della nobildonna Francesca Calandri. La famiglia è iscritta all’Arte dei merciai di stoffe, corporazione che accoglie anche gli speziali e i «dipintori»: alla morte del padre, intorno al 1538, Polissena e sua sorella Petronilla entrano in convento per non uscirne più. È probabile che il loro ingresso sia stato agevolato dai rapporti commerciali che il padre aveva intrattenuto con la comunità. Se Petronilla, ribattezzata suor Costanza, si dedicherà allo scriptorium, impegnandosi soprattutto nella trascrizione delle prediche del Savonarola, Plautilla si concentrerà sulla miniatura, svolgendo un’attività così formidabile da condurla presto a rivestire il ruolo di priora del convento (carica che le verrà confermata dalle consorelle per ben tre volte). È una donna intelligente, Plautilla. Ha il senso degli affari che le scorre nelle vene. Impara a macinare i colori nella farmacia della comunità, dove sviluppa un’inedita capacità di relazione con il pubblico, qualità che le sarà di grande aiuto quando dovrà rispondere alle sollecitazioni che la città le farà giungere attraverso la grata.\n",
      "\n",
      "\t\t\t Nel manuale a disposizione delle suore domenicane si raccomanda di contribuire al sostentamento del convento con lavori tradizionalmente affidati alle donne: il filato e la produzione di stoffe, il merletto, il cucito, la copiatura e l’illuminazione – cioè la miniatura – dei manoscritti. Il business più fiorente per il convento di Santa Caterina è senza dubbio il commercio delle stoffe, che mette in contatto le suore con mercanti e nobili cui piace assai affidare le proprie figlie alla comunità perché ricevano una qualche educazione.\n",
      "\n",
      "\t\t\t E perché questa veneranda e virtuosa suora, inanzi che lavorasse tavole et opere d’importanza, attese a far di minio, sono di sua mano molti quadretti belli affatto in mano di diversi, dei quali non accade far menzione. Ma quelle cose di costei sono migliori che ella ha ricavato da altri, nelle quali mostra che arebbe fatto cose maravigliose se, come fanno gl’uomini, avesse avuto commodo di studiare et attendere al disegno e ritrarre cose vive e naturali19.\n",
      "\n",
      "\t\t\t Ecco che Vasari mette il dito in una piaga che per secoli costituirà uno degli ostacoli principali che si presenteranno alle donne che vorranno dedicarsi alla carriera d’artista. Il biografo rivela che Plautilla è un’autodidatta. Oltre a pochi disegni ereditati da fra’ Bartolomeo, suoi unici modelli, la monaca non ha avuto a disposizione alcun maestro che potesse indicarle come preparare una tela o muovere il pennello fino a comporre una figura armoniosa. Avendo dimostrato una grande maestria nella miniatura, è lei a decidere di passare alla realizzazione di piccoli quadri di devozione, oggi scomparsi. Nemmeno Vasari si preoc­cupa di elencarne qualcuno, ma ne apprezza la straordinaria qualità, rimpiangendo il fatto che la suora non abbia potuto «ritrarre cose vive e naturali». Alle donne è interdetta qualsia­si esperienza di bottega: lì dove si formano i giovani pittori che alimentano il rinnovamento generazionale delle arti, non c’è traccia di alcuna rappresentante del genere femminile. Per questo la carriera di Plautilla risulta un vero e proprio miracolo.\n",
      "\n",
      "\t\t\t Suor Plautilla Nelli [...] oltre alla bontà e purità della vita [...] è stata da nostro Signore Iddio dotata d’un ingegno sopra l’ordinario delle donne. Imperocché nella professione della pittura, senza mai essere istata da veruno instrutta, ha fatto opere, che hanno recato maraviglie à i primi artefici di cotale professione nella sua città di Firenze20.\n",
      "\n",
      "\t\t\t Anche i contemporanei di Plautilla come Serafino Razzi restano sorpresi dal suo pennello, che sembra non avere nulla da invidiare ai suoi colleghi uomini. Di fatto, questa suora rappresenta la prima artista fiorentina – e una delle prime d’ <placename> Europa </placename>  – a riscuotere un successo pari, se non superiore, ai maschi. È anche una delle pochissime pittrici della sua epoca che non conosciamo soltanto per il nome che ha lasciato su un manoscritto o su un ricamo: di lei esistono cenni biografici nei testi più prestigiosi e nelle cronache più illustri dell’epoca, oltre a documenti autografi che certificano la sua attività.\n",
      "\n",
      "\t\t\t A dir la verità, però, oggi possiamo attribuirle soltanto pochi dipinti: tra i più significativi, un Compianto sul Cristo morto, realizzato per la chiesa del convento di Santa Caterina, oggi al  <placename> Museo nazionale di San Marco </placename>  a  <placename> Firenze </placename> , e una Pentecoste, ancora nella chiesa di San Domenico a  <placename> Perugia </placename> , luogo per cui era stata originariamente dipinta. Ma la tela più stupefacente è l’Ultima Cena, conservata nel refettorio del monastero di  <placename> Santa Maria Novella </placename>  a  <placename> Firenze </placename> , un tempo esposta in quello del convento dove Plautilla viveva. È un quadro alto due metri e largo sette, dove si muovono figure a grandezza naturale. La suora, forse sopraffatta dall’impresa, l’ha firmato con un auspicio: Suor Plautilla. Orate pro pictora («Suor Plautilla. Pregate per la pittrice»). Affrontare lo stesso soggetto che alla fine del secolo precedente aveva dato fama universale a Leonardo da Vinci ed era stato dipinto da almeno altri undici grandi maestri a  <placename> Firenze </placename>  non deve essere stato facile. Un’impresa che avrebbe scoraggiato molti pittori, figurarsi quale pressione avrà esercitato su un’artista autodidatta, animata soltanto da una grande fede. Per di più, una pittrice che non ha mai potuto allenarsi a copiare modelli dal vero o forse, in questo caso, ha usato un escamotage davvero curioso. A questo proposito, sono in molti, fin dal Cinquecento, a notare che i visi degli apostoli seduti ai lati di Cristo siano quanto mai ingentiliti, volti fin troppo dolci e mani niente affatto virili. Cosa ci saremmo potuti aspettare da un’autrice a cui è interdetto qualsiasi rapporto con il genere maschile? Plautilla forse si serve delle sue consorelle per dare corpo a questi uomini, sorpresi dalle parole pronunciate da Gesù durante l’Ultima Cena, come signore al cospetto di un pettegolezzo tra comari.\n",
      "\n",
      "\t\t\t Similmente, il vero di ciò si dimostra in questo, che nelle sue opere i volti e fattezze delle donne, per aver veduto a suo piacimento, sono assai migliori che le teste degli uomini non sono, e più simili al vero. Ha ritratto in alcune delle sue opere, in volti di donne, madonna Gostanza de’ Doni, stata ne’ tempi nostri essempio d’incredibile bellezza et onesta, tanto bene, che da donna in ciò, per le dette cagioni non molto pratica, non si può più oltre desiderare21.\n",
      "\n",
      "\t\t\t Affollare di figure femminili le sue scene diventa, se non una necessità, una consuetudine per Plautilla. Nel Compianto ne appaiono due al fianco della Vergine Madre, nella Pentecoste sono addirittura cinque le intruse che assistono alla discesa dello Spirito Santo. La suora mira senza dubbio a stimolare una certa identificazione nelle monache alla cui vista sono destinate queste opere, ma il risultato è che sotto il suo pennello il Vangelo si tinge di movenze femminili assolutamente inedite.\n",
      "\n",
      "\t\t\t Il risultato di queste scelte anticonvenzionali è l’inatteso apprezzamento dei collezionisti fiorentini. E non solo. Anche il letterato Annibal Caro – che scopriremo essere un appassionato di opere realizzate da artiste donne – ha uno dei suoi dipinti a  <placename> Roma </placename>  e diffonde oltre le mura di  <placename> Firenze </placename>  la fama dell’artista.\n",
      "\n",
      "\t\t\t A dir la verità, quello di Plautilla non è un lavoro solitario. Nel convento di Santa Caterina la monaca sviluppa una bottega che conta almeno sette donne: ne conosciamo i nomi grazie ai contratti e alle ricevute di pagamento in cui sono menzionate, ma nessuna opera oggi può purtroppo essere loro attribuita. Oltre a Plautilla, compaiono suor Prudenza Cambi, suor Agata Traballesi, suor Maria Ruggieri, suor Veronica, suor Dionisia Niccolini, suor Maria Angelica Razzi: meritano di essere ricordate per il loro fondamentale contributo, anche se la storia è stata più avara nei loro confronti. Popolano quel folto novero di signore che, magari solo per diletto, hanno prodotto dipinti che circolano in chiese e gallerie private, senza riuscire ad ottenere un riconoscimento pubblico. Per questo l’esperienza di Plautilla risulta ancora più straordinaria.\n",
      "\n",
      "\t\t\t Dalle mura del suo convento, da cui non è mai uscita, è diventata un’apripista eccezionale contribuendo ad avviare quella rivoluzione culturale che nel Cinquecento permetterà anche alle donne di sfidare gli uomini sul terreno della scultura e della pittura.\n",
      "\n",
      "\t\t\t Un confronto avvincente che matura grazie alla rocambolesca e inarrestabile mutazione della società, come dimostrano le riflessioni sempre più frequenti degli uomini sul ruolo della donna nel mondo. Intellettuali maschi, che assistono inermi alla crescita graduale e travolgente del prestigio femminile e sono costretti, loro malgrado, a darne testimonianza nei loro autorevoli scritti.\n",
      "\n",
      "\n",
      "\n",
      "\n",
      "\n",
      "\t\t\t 1 Régine Pernoud,  <placename> Luce del Medioevo </placename> ,  <placename> Gribaudi </placename> ,  <placename> Milano </placename>  2000 (ed. or. Lumiére du Moyen Age, Grasset, Paris 1944).\n",
      "\n",
      "\t\t\t 2 Id., La donna al tempo delle cattedrali.  <placename> Civiltà </placename>  e cultura femminile nel  <placename> Medioevo </placename> ,  <placename> Lindau </placename> ,  <placename> Torino </placename>  2017 (ed. or. La femme au temps des cathédrales, Stock, Paris 1980).\n",
      "\n",
      "\t\t\t 3 Georges Duby, Michelle Perrot, Storia delle donne in Occidente, vol. II, Il Medioevo, a cura di Christiane Klapisch-Zuber, Laterza, Roma-Bari 1990, p. 28.\n",
      "\n",
      "\t\t\t 4 Georges Duby, I peccati delle donne nel  <placename> Medioevo </placename> ,  <placename> Laterza </placename> , Roma-Bari 1997, p. 134.\n",
      "\n",
      "\t\t\t 5 Chiara Frugoni, Vivere nel Medioevo, Il Mulino,  <placename> Bologna </placename>  2017, p. 200.\n",
      "\n",
      "\t\t\t 6 Ivi, pp. 203-204.\n",
      "\n",
      "\t\t\t 7 Id., La donna nelle immagini, la donna immaginata, in Duby, Perrot, Storia delle donne in Occidente, vol. II cit., pp. 447-448.\n",
      "\n",
      "\t\t\t 8 Frugoni, Vivere nel Medioevo cit., p. 211.\n",
      "\n",
      "\t\t\t 9 AA.VV.,  <placename> Las edades </placename>  del hombre. El arte en la iglesia de Castilla y León, catalogo della mostra, Fundación Las edades del hombre, Valladolid 1988.\n",
      "\n",
      "\t\t\t 10 Informazioni biografiche e citazioni tratte principalmente da Angelo Morino, Introduzione a Ildegarda di Bingen, Cause e cure delle infermità, Sellerio,  <placename> Palermo </placename>  1997, pp. 6-22.\n",
      "\n",
      "\t\t\t 11 Ivi, p. 9.\n",
      "\n",
      "\t\t\t 12 «La donna impari in silenzio, in piena sottomissione. Non permetto alla donna di insegnare né di dominare sull’uomo; rimanga piuttosto in atteggiamento tranquillo. Perché prima è stato formato Adamo e poi Eva; e non Adamo fu ingannato, ma chi si rese colpevole di trasgressione fu la donna, che si lasciò sedurre» (Paolo di Tarso, Prima lettera a Timoteo, 2, 11-15, in Lettere a Timoteo, a cura di Carmelo Pellegrino,  <placename> San Paolo </placename> ,  <placename> Cinisello Balsamo </placename>  2011).\n",
      "\n",
      "\t\t\t 13  <placename> Morino </placename> , Introduzione cit., p. 10.\n",
      "\n",
      "\t\t\t 14 Boccaccio, Il Corbaccio, Mursia,  <placename> Milano </placename>  1992, p. 84.\n",
      "\n",
      "\t\t\t 15 Id., De mulieribus claris, Nabu Press, Charleston 2014, p. 2 (trad. dell’autore).\n",
      "\n",
      "\t\t\t 16 Ivi, p. 3 (trad. dell’autore).\n",
      "\n",
      "\t\t\t 17 Giorgio Vasari, Le vite de’ più eccellenti pittori scultori e architettori nelle redazioni del 1550 e 1568 (Edizione Giuntina), a cura di Rosanna Bettarini, Paola Barocchi, Sansoni,  <placename> Firenze </placename>  1987, p. 705.\n",
      "\n",
      "\t\t\t 18 Ivi, p. 618.\n",
      "\n",
      "\t\t\t 19 Ivi, p. 706.\n",
      "\n",
      "\t\t\t 20 Serafino Razzi, Istoria de gli huomini illustri, cosi nelle prelature, come nelle dottrine, del sacro ordine de gli Predicatori, per il  <placename> Busdrago </placename> ,  <placename> Lucca </placename>  1596, p. 34.\n",
      "\n",
      "\t\t\t 21 Vasari, Le vite de’ più eccellenti pittori scultori e architettori (Edizione Giuntina) cit., p. 705.\n",
      "\n",
      "\n",
      "\n",
      "\n",
      "\n",
      " <placename> Coraggiose </placename> .\n",
      "\n",
      "XVI-XVIII secolo\n",
      "\n",
      "\n",
      "\t\t\t Ma perché il signor Duca continuamente, per la infirmità, dopo cena assai per tempo se n’andava a dormire, ognuno per ordinario dove era la signora duchessa Elisabetta Gonzaga a quell’ora si riduceva1.\n",
      "\n",
      "\t\t\t Queste poche righe svelano un passaggio epocale.\n",
      "\n",
      "\t\t\t È il 1507. Siamo a  <placename> Urbino </placename> , un piccolo centro su cui i  <placename> Montefeltro </placename>  hanno saputo attrarre l’attenzione di tutta  <placename> Europa </placename> , non solo per indiscussi meriti militari ma anche grazie a proposte intellettuali coraggiose e lungimiranti. Baldassarre Castiglione ambienta il suo Libro del Cortegiano in quel palazzo ducale dove da almeno un centinaio d’anni si concentrano menti fervide e artisti all’avanguardia. Qui il progresso della società, culturale ed economico, procede a passi più spediti che nel resto del mondo, grazie ad imprese condotte prevalentemente da uomini: il duca Federico di Montefeltro, prima di tutto, i pittori Piero della Francesca e Giovanni Santi, gli architetti Francesco di Giorgio Martini e Girolamo Genga, il matematico Luca Pacioli, solo per citare alcuni dei protagonisti più illustri di una lista di formidabili talenti. Eppure, qualcosa di straordinario accade sotto lo sguardo vigile e la mente prensile di una donna.\n",
      "\n",
      "\t\t\t  <placename> Castiglione </placename>  rivela che ogni sera un consesso di uomini si ritrova a dialogare in privato con la duchessa Elisabetta Gonzaga, in assenza del suo consorte: quello che potrebbe sembrare un fatto solo marginale, contiene in realtà una novità dal valore sostanziale. Le illuminanti conversazioni che avrebbero intrattenuto i «gentiluomini della casa» – tra gli altri, il vescovo Ludovico di Canossa, il doge di  <placename> Genova </placename>  Ottaviano Fregoso, suo fratello il Cardinal Federico, Giuliano de’ Medici, duca di Nemours e ultimo figlio di Lorenzo il Magnifico, il conte Cesare Gonzaga, il potentissimo cardinale Bernardo Dovizi da  <placename> Bibbiena </placename> , l’umanista Pietro Bembo – non avvengono nell’appartamento del duca Guidobaldo di Montefeltro, così com’era avvenuto al tempo di Federico, bensì nelle stanze della duchessa Elisabetta Gonzaga.\n",
      "\n",
      "\t\t\t I maldicenti insistono sul fatto che il duca Guidobaldo sia nato infelice, si sia sposato malgrado la sua nota impotenza e abbia delegato alla moglie i rapporti con la corte. Ma non è questa la versione dei fatti che ci raccontano i documenti.\n",
      "\n",
      "\t\t\t Chi insinua, invece, che la scelta di ambientare il dialogo del Cortegiano negli appartamenti della duchessa abbia il solo obiettivo di esaltare la figura della dama e sia dovuta alla relazione segreta che Baldassarre intrattiene con lei – trascinando la questione sul terreno scivoloso del pettegolezzo – rischia di trascurare un dettaglio fondamentale. In quel testo, che sarebbe diventato il bestseller del secolo, la signora di Urbino non è semplicemente una testimone del dibattito, ma le viene assegnato il ruolo di moderatrice, come il simposiarca nei dialoghi di Platone o Senofonte nell’Apologia di Socrate. Non solo è ammessa a parlare, fatto già del tutto inedito, ma è arbitra delle idee e del tempo che ognuno dei suoi ospiti ha a disposizione, giudica e chiosa le loro opinioni, concede la facoltà di intervenire e diventa l’esempio vivente del modello cui ogni donna del  <placename> Rinascimento </placename>  dovrebbe aspirare:\n",
      "\n",
      "\t\t\t sopra tutto parmi che nei modi, maniere, parole, gesti e portamenti suoi, debba la donna essere molto dissimile dall’omo; perché come ad esso convien mostrar una certa virilità soda e ferma, così alla donna sta ben aver una tenerezza molle e delicata, con maniera in ogni suo movimento di dolcezza feminile, che nell’andar e stare e dir ciò che si voglia sempre la faccia parer donna, senza similitudine alcuna d’ <placename> omo2 </placename> .\n",
      "\n",
      "\t\t\t La donna di corte sembra poter finalmente uscire dal cono d’ombra dell’uomo che le è accanto, assumendo un ruolo sempre più indipendente, che si fonda sulla sua naturale grazia. Non deve più confinarsi in un angolo e rispettare il silenzio al cospetto degli uomini, ma può attrezzarsi per essere pronta a prender parola e intrattenere la compagnia:\n",
      "\n",
      "\t\t\t molte virtù dell’animo estimo io che siano alla donna necessarie così come all’omo; medesimamente la nobilità, il fuggire l’affettazione, l’essere aggraziata da natura in tutte l’operazion sue, l’essere di boni costumi, ingeniosa, prudente, non superba, non invidiosa, non malèdica, non vana, non contenziosa, non inetta3.\n",
      "\n",
      "\t\t\t Una dama non corre più il rischio di perdere la propria rispettabilità se si intrattiene in conversazione con uomini diversi da suo marito. Per la donna viene finalmente «formata con parole» un’immagine pubblica, che può ottenere attraverso un’educazione adeguata: la dama «abbia notizie di lettere, di musica, di pittura e sappia danzar e festeggiare»4.\n",
      "\n",
      "\t\t\t Non è più il tempo per rimanere chiuse nei propri horti conclusi, non basta più lasciare che l’uomo si faccia soltanto un’impressione ideale e spirituale della personalità di una donna: è arrivato il momento di scendere in campo con le proprie capacità e conquistare un nuovo ruolo.\n",
      "\n",
      "\t\t\t Malgrado il titolo, che farebbe propendere per un testo rivolto ad un pubblico maschile, il successo e la diffusione senza precedenti del Libro del Cortegiano sono dovuti essenzialmente alle lettrici dell’epoca. Proprio come accade ancora oggi, il destino dei libri è in mano loro. Nel XVI secolo le donne sono solite leggere in gruppo, ad alta voce, libri in volgare che spesso non hanno nemmeno il diritto di possedere. Ricorrono allora al prestito che, nel caso di Elisabetta Gonzaga, può contare sulla fornita biblioteca di sua cognata Isabella d’Este. Le lettrici prediligono testi che affrontano saperi pratici: il ricamo, il merletto, la cucina, la gestione del personale domestico. Il Cortegiano rientra in quei testi utili e apparentemente innocui agli occhi degli uomini, che godranno di una diffusione eccezionale e finiranno nei salotti delle dame di mezza  <placename> Europa </placename> . Nel corso del tempo, diventa sempre più un libro pensato per le donne: nell’edizione del 1533 compare la prefazione di Francesco Asolano, che si rivolge direttamente alle signore, sostenendo che il volume sia stato stampato in dimensioni più piccole, perché possa essere portato con sé5.\n",
      "\n",
      "\t\t\t  <placename> Pigliatevi </placename>  dunque, nobilissime  <placename> Donne </placename> , a cui sole questa Opera è stata scritta, ed abbiatelovi caro quello che sovra gli altri tutti ciò perfettamente v’insegna, aggiungendo alla vostra ottima e prontissima natura il sommo aiuto di questo artificiosissimo maestro6.\n",
      "\n",
      "\t\t\t In questo periodo, la posizione della donna nella società viene dibattuta a destra e manca. È del 1525 il testo di Mario Equicola Libro de Natura de amore, trattato neoplatonico sul ruolo della donna nelle relazioni amorose. Nel 1526 Galeazzo Flavio Capella, nel suo Della eccellenza et degnità delle donne, attribuisce all’uomo il torto di ritenere la donna «bestiale e pazza». Fin dall’antichità, secondo l’autore milanese, la storia pullula invece di signore colte e perspicaci: tra tutte, Temistoclea, sorella di Pitagora, e Lelia, suocera dell’oratore Lucio Crasso (che hanno comunque bisogno di accreditarsi attraverso una illustre parentela maschile). Il senese Alessandro Piccolomini pubblica La Raffaella. Dialogo della bella creanza delle donne nel 1539 e scatena un putiferio di polemiche per il suo registro licenzioso e l’indipendenza intellettuale che riserva alle signore. Tra i volumi di maggior successo, Della dignità delle donne di Sperone Speroni (1542), Dialogo della institution delle donne di Ludovico Dolce (1545) e De l’istituzione de la femina christiana, vergine, maritata e vedova di Juan Vives (1546), summa di un genere che in quegli anni conta oltre quaranta titoli, considerando solo quelli usciti in  <placename> Italia </placename> .\n",
      "\n",
      "\t\t\t Il mutamento dell’immagine femminile, che passa per l’equiparazione tra uomini e donne nel mondo del lavoro e delle relazioni pubbliche, è una questione che non si può più ignorare.\n",
      "\n",
      "\n",
      "\n",
      "\n",
      "\n",
      "La grinta di Properzia de’ Rossi (1490-1530)\n",
      "\n",
      "\n",
      "\t\t\t Come nell’antica  <placename> Grecia </placename> , uno dei settori in cui questo fenomeno si manifesta in modo più precoce è l’arte. Nel corso del  <placename> Cinquecento </placename>  sono più di venticinque le artiste attive a livello professionale: operano in dodici città tra  <placename> Venezia </placename>  e  <placename> Napoli </placename> . Un numero solo all’apparenza esiguo.\n",
      "\n",
      "\t\t\t La maggior parte sono pittrici, due sono intagliatrici, quattro ricamatrici, ma finalmente operano all’esterno dei monasteri. Il loro successo si consuma sugli stessi palcoscenici dei colleghi uomini, le loro imprese finiscono nei medesimi mercati. Non è strano che i maschi reagiscano per lo più alzando muri a difesa delle proprie posizioni. Quella minaccia che per secoli erano riusciti ad arginare dentro le mura domestiche, ora può contare sul sostegno di rispettati intellettuali che articolano, teorizzano e fondano il suo territorio d’azione. Le parole di  <placename> Castiglione </placename>  e dei suoi colleghi diventano una pietra miliare che fa da cornice agli scontri, spesso accesi e cruenti, in cui le donne devono escogitare le più sagaci strategie per non soccombere sotto i colpi sferrati dal cartello maschile.\n",
      "\n",
      "\t\t\t Un esempio luminoso di questo duello all’ultimo sangue è la vicenda di Properzia de’ Rossi, l’unica donna ad aver meritato una propria biografia tra i centosettantotto artisti eccellenti raccontati da Giorgio Vasari.\n",
      "\n",
      "\t\t\t L’avvincente carriera di Properzia si sviluppa a  <placename> Bologna </placename> . Nessun altro luogo, se non la  <placename> Grassa </placename> , avrebbe potuto far da sfondo alla sua vita.  <placename> Bolognese </placename>  era stata la prima donna laureata in  <placename> Europa </placename>  nel 1236; nel  <placename> Settecento </placename>  presso l’Alma Mater sarà assegnata ad una professoressa la prima cattedra universitaria retribuita della storia. Solo qui può emergere la prima scultrice che abbia mai realizzato in età moderna un’opera pubblica con le proprie mani e sia addirittura stata pagata personalmente per il lavoro compiuto.\n",
      "\n",
      "\t\t\t Non stupisce l’ammirazione che le riserva Vasari.\n",
      "\n",
      "\t\t\t Dopo aver confessato un certo iniziale disappunto, il biografo tesse le lodi di Properzia, partendo dal suo aspetto fisico. Non è la prima volta che lo sentiamo soffermarsi sulla bellezza di un artista: l’avvenenza di Raffaello è una «rara virtù dell’animo, accompagnata da tanta grazia, studio [...] modestia et ottimi costumi». Eppure non esiste un altro caso in cui questo dettaglio sia il punto di partenza e l’elemento che la distingua nella città prima ancora del suo talento artistico. In un mondo raccontato dagli uomini, commentare il corpo femminile è la regola. Ma a Properzia interessa poco la sua bellezza. Non sfrutta le sue forme per sedurre i maschi che la circondano, sembra quasi non tenerle in gran conto quando incontra l’occasione di giocare le sue carte. Vasari, che scrive le Vite basandosi soprattutto sulle opinioni che raccoglie durante i suoi viaggi, riassume così il giudizio che  <placename> Bologna </placename>  si è fatta di questa straordinaria scultrice:\n",
      "\n",
      "\t\t\t E perciò ch’era di capriccioso e destrissimo ingegno, si mise ad intagliar noccioli di pesche, i quali sì bene e con tanta pazienza lavorò, che fu cosa singulare e maravigliosa il vederli. Non solamente per la sottilità del lavoro, ma per la sveltezza delle figurine che in quegli faceva e per la delicatissima maniera del compartirle. E certamente era un miracolo veder in su un nocciolo così piccolo tutta la Passione di Cristo, fatta con bellissimo intaglio, con una infinità di persone, oltre i crucifissori e gli Apostoli7.\n",
      "\n",
      "\t\t\t Bella, impertinente, irrequieta, trasuda talento dalle mani. Purtroppo non le usa solo con gli arnesi del mestiere, spesso le scaglia anche contro gli uomini. Non sono pochi i processi in cui è coinvolta per non essere riuscita a tenere le mani a posto. Nel 1520 Properzia è citata in giudizio e processata assieme al giurista Anton Galeazzo Malvasia per aver danneggiato la proprietà di un vicino, il rivenditore di velluti Francesco da Milano. Negli atti della causa, conservati presso l’ <placename> Archivio criminale di Bologna </placename> , si riferisce di «Propertiam De Rubris ipsus Ser Antonio Galeatii concubinam habitatricem in  <placename> Cappella Sancti Felicis </placename> » («Properzia de’ Rossi, concubina di Ser Antonio Galeazzi, abitante con il medesimo nei pressi della  <placename> Cappella di San Felice» </placename> ). Quell’epiteto – «concubinam» – non è la semplice e innocua descrizione di uno stato sociale. È una vera e propria accusa che viene scagliata contro di lei per screditarla agli occhi della corte, di fronte alla quale si trova per aver schiantato «ventiquattro piedi di vite ed un arbore di marasca». Non è solo il gesto inconsulto a farle meritare la condanna, ma anche il fatto che si trovi in una disdicevole relazione sentimentale: essere concubina convivente è un reato. I documenti giunti fino a noi non spiegano come si arrivi al compromesso finale (Properzia e  <placename> Malvasia </placename>  finiranno per comprare la proprietà del vicino), ma l’arringa dell’accusa costituirà un precedente con cui l’artista dovrà fare ancora i conti nel giro di pochi anni.\n",
      "\n",
      "\t\t\t Nel frattempo, consuma una carriera veloce. Mossa dalla sua intelligenza, capisce che prima di ottenere l’incarico per una scultura deve dare prova del suo estro. Decide allora di dedicarsi ad un genere che nessun uomo avrebbe mai considerato interessante, una tecnica che non richiede l’esercizio della forza fisica, ma quello dell’ingegno. E il suo, come dice Vasari, è assai «capriccioso».\n",
      "\n",
      "\t\t\t Il  <placename> Museo civico medievale di Bologna </placename>  conserva uno stemma della  <placename> famiglia Grassi </placename>  in cui Properzia ha sbalzato un’aquila bicefala in argento per incastonarvi undici noccioli di pesca, intagliati su un lato con l’effigie di un apostolo e sull’altro con quella di una santa. Un lavoro di precisione, la prova della tenacia e della grazia che non mancano alla donna.\n",
      "\n",
      "\t\t\t Pare che sia opera sua anche un anello custodito presso il Gabinetto delle gemme degli Uffizi: al posto della pietra spunta un nocciolo di ciliegia che porta incisi sessanta volti. Decine di teste affiorano da una sfera di pochi millimetri di diametro, un elemento insignificante che la mano di Properzia ha trasformato in un oggetto prezioso. È già consapevole di quanto valga il suo lavoro.\n",
      "\n",
      "\t\t\t Se si fosse limitata a questo tipo di interventi, forse il suo ruolo nella storia dell’arte non sarebbe stato così significativo. Vasari non sarebbe andato oltre lo stupore per una tecnica ingegnosa, mai le avrebbe riservato un posto così rilevante nelle Vite. Properzia se l’è guadagnato perché non si accontenta di essere ammirata per quell’attività d’intaglio, che non si discosta poi molto dal ricamo. Vuole di più. Piuttosto che dedicarsi solo alla miniatura, preferisce imbracciare il martello e scavare il marmo respirando polvere per giorni, fino ad ammalarsi. Vuole essere una scultrice ed è capace di sfruttare gli uomini che le stanno accanto per soddisfare le sue ambizioni.\n",
      "\n",
      "\t\t\t Forse è grazie a  <placename> Malvasia </placename>  che ottiene di fare il busto del conte Guido Pepoli, uno dei personaggi più illustri e influenti di  <placename> Bologna </placename> . Sarà lui ad aprirle le porte del cantiere più prestigioso della città: la  <placename> basilica di San Petronio </placename> , dove svetta il maestoso portale di Jacopo della Quercia e di recente s’è consumato l’abbattimento della statua di papa Giulio II, fusa da Michelangelo Buonarroti.\n",
      "\n",
      "\t\t\t Nel 1525 la  <placename> Fabbriceria di San Petronio </placename>  registra pagamenti regolari a  <placename> Properzia </placename>  per il suo intervento nella decorazione dei portali della basilica. Nello stesso periodo il fabbro di fiducia dell’Opera di San Petronio le assegna i ferri del mestiere. Questi due fatti dimostrano come la scultrice all’epoca fosse ormai considerata parte delle maestranze del cantiere, al pari dei colleghi maschi8.\n",
      "\n",
      "\t\t\t Per la  <placename> basilica la de’ Rossi </placename>  realizza due bassorilievi dedicati alla castità di Giuseppe.\n",
      "\n",
      "\t\t\t Nella Genesi si racconta che Saffira, la moglie del ricco signore d’ <placename> Egitto </placename>  Putifarre, perde la testa per il giovane schiavo Giuseppe. La donna cerca di sedurlo senza successo fino ad attirarlo nella sua stanza, ma il ragazzo tenta di fuggire per sottrarsi all’abbraccio della signora. È questo il momento che la storia dell’arte ha sempre immortalato. L’attimo in cui la donna escogita la sua vendetta perché si rende conto che Giuseppe la rifiuta. Lo schiavo verrà accusato di tentata violenza e rinchiuso in prigione. La vivacità con cui Properzia raffigura l’episodio spinge Vasari a collegarlo immediatamente ad un fatto autobiografico dell’artista:\n",
      "\n",
      "\t\t\t fece la moglie del maestro di casa di Faraone, che innamoratasi di Giosep, quasi disperata del tanto pregarlo, all’ultimo gli toglie la veste d’attorno con una donnesca grazia e più che mirabile. Fu questa opera da tutti riputata bellissima et a lei di gran sodisfazzione, parendole con questa figura del Vecchio Testamento avere isfogato in parte l’ardentissima sua passione9.\n",
      "\n",
      "\t\t\t L’abilità con cui racconta la scena non può essere frutto del suo talento, deve esserci un fatto personale ad animare il suo estro. Sarà forse anche per questo pettegolezzo che le due tavolette riscuotono un consenso unanime. Tutti i frati dell’Opera le apprezzano. Meno i colleghi maschi di Properzia.\n",
      "\n",
      "\t\t\t Alla decorazione della basilica stanno lavorando gli artisti più in vista del momento nel  <placename> Nord </placename>  della penisola: da Amico Aspertini a Niccolò Tribolo, da Alfonso Lombardi a Girolamo da Treviso. Appena vengono a sapere che la donna ha messo tutti d’accordo con le sue opere, diventano i suoi più acerrimi nemici. Purtroppo, la de’ Rossi è recidiva e crea le condizioni perché i rivali esercitino la loro congiura: il 23 gennaio e il 26 febbraio 1525, lei appare di nuovo di fronte alla corte.\n",
      "\n",
      "\t\t\t Questa volta è in compagnia del pittore Domenico Francia, fratello del più noto Francesco. Entrambi sono accusati di aver assalito l’artista Vincenzo Miola, uno dei colleghi di Properzia a San Petronio. Secondo i documenti, la donna sarebbe stata complice dell’aggressione gettando pittura sul viso di  <placename> Miola </placename> , mentre lo graffiava negli occhi. Conoscendo il suo carattere fumantino, nessuno avrebbe trovato niente di strano in questo gesto. Ma il dubbio che si tratti di un’accusa infondata nasce dal fatto che la testimonianza giunga da Amico Aspertini, che riferisce di una sua conoscente che avrebbe sentito «nell’ora quinta della notte» un acceso litigio venire dalla casa di  <placename> Miola </placename> , durante il quale l’invettiva «Tu sei uno poltrone!» sarebbe stata urlata tra i litiganti10. Aspertini non è nemmeno un teste oculare, ma le sue parole vengono comunque messe agli atti. E come se l’aggressione non bastasse, Properzia questa volta viene accusata anche di concubinaggio, che all’epoca è perseguito al pari della prostituzione. Tutto fa pensare che il processo sia stato intentato soltanto per screditare la scultrice, con il chiaro scopo di stroncarne la carriera e, se vogliamo prendere per buone le parole di Vasari, l’obiettivo è raggiunto.\n",
      "\n",
      "\t\t\t [Properzia] Né volse far altro mai per conto di detta fabbrica, né fu persona che non la pregasse ch’ella seguitar volesse, eccetto maestro Amico, che per l’invidia sempre la sconfortò e sempre ne disse male agli Operai, e fece tanto il maligno, che il suo lavoro le fu pagato un vilissimo prezzo11.\n",
      "\n",
      "\t\t\t Properzia, indignata dal comportamento dei colleghi e dall’infimo compenso che riceve per le sue opere dopo il processo, nel luglio 1526 abbandona San Petronio sbattendo la porta.\n",
      "\n",
      "\t\t\t Negli anni successivi riesce a togliersi ancora qualche soddisfazione, realizzando i capitelli del portico di  <placename> palazzo Salina-Amorini </placename>  e altri rilievi a tema religioso per le chiese bolognesi, ma nel momento in cui la sua vita si trova di fronte ad una svolta, il destino ripaga la sua fatica con una beffa.\n",
      "\n",
      "\t\t\t Andò la fama di così nobile et elevato ingegno per tutt’ <placename> Italia </placename> , et all’ultimo pervenne agli orecchi di papa Clemente VII, il quale, subito che coronato ebbe l’imperatore in  <placename> Bologna </placename> , domandato di lei, trovò la misera donna esser morta quella medesima settimana et esser stata sepolta nello spedale della Morte, che così avea lasciato nel suo ultimo testamento12.\n",
      "\n",
      "\t\t\t A trentanove anni, si conclude l’avvincente carriera di questa donna ammirata e al contempo invidiata per il suo talento. Properzia combatte come un leone perché le vengano riconosciuti i propri meriti, non recede di fronte alle congiure ordite dai suoi colleghi e apre un varco per l’accesso delle donne ai cantieri più illustri.\n",
      "\n",
      "\n",
      "\n",
      "\n",
      "\n",
      "I successi di Sofonisba Anguissola (1532-1625)\n",
      "\n",
      "\n",
      "\t\t\t Due anni dopo la scomparsa di Properzia de’ Rossi, nasce a  <placename> Cremona </placename>  Sofonisba Anguissola, che senza l’esempio della illustre collega forse non avrebbe mai messo a segno l’eccelsa carriera di cui è stata protagonista. Nel suo caso, la storia è stata piuttosto generosa di documenti e testimonianze, che ci permettono di ricostruire con una certa precisione i fatti salienti della sua vita. Un’esistenza eccezionale, che non è capitata nemmeno a tanti dei suoi colleghi maschi dell’epoca. Nel caso di Sofonisba sembra che saltino tutti i pregiudizi contro le artiste donne. Riceve una formazione nella bottega di un pregevole pittore con cui non è imparentata – fatto rarissimo per una bambina – e comincia presto a guadagnarsi la stima dei collezionisti, fino ad entrare nelle grazie di un sovrano e ad intrattenere rapporti col papa. Viaggia e lascia il segno in ogni località dove soggiorna. Una carriera che non ha nulla da invidiare a quella di Tiziano o Veronese. Sofonisba è una fanciulla che ha il merito di saper approfittare della felice condizione in cui nasce. Suo padre, Amilcare Anguissola, è un nobile cremonese appassionato d’arte, che conosce molto bene le istruzioni contenute nel Libro del Cortegiano. Avendo ricevuto dalla sorte ben sei figlie femmine, decide di farne lo strumento per soddisfare il suo smodato amore per la pittura, nella speranza che almeno una di loro possa permettergli di trarne qualche guadagno. Le manda tutte a studiare presso la bottega di Bernardino Campi, pittore locale di un certo riguardo, con la sicurezza di evitare qualsiasi scandalo, perché in casa dell’artista a gestire ogni relazione esterna è sua moglie. Le ragazze vengono affidate alla custodia della donna, che sorveglia le mosse del marito e garantisce per l’onorabilità delle illustri allieve.\n",
      "\n",
      "\t\t\t Amilcare è un padre risoluto ma amorevole e lascia che le figlie si dedichino alla pittura senza impedire loro di scegliere il proprio destino: Elena entrerà in convento,  <placename> Europa </placename>  e Anna Maria si sposeranno abbandonando il pennello,  <placename> Minerva </placename>  rinuncerà alla pittura quasi subito, Lucia si dedicherà al mestiere di pittrice senza grande entusiasmo, realizzando ben pochi quadri. Ma con Sofonisba l’uomo riesce a ripagare tutti gli sforzi e le delusioni che gli hanno procurato le altre. Lei è la sua creatura perfetta: ha investito su di lei fin dalla nascita, come rivela quel nome preso dall’illustre genìa cartaginese che aveva dato filo da torcere ai  <placename> Romani </placename> . Amilcare potrebbe aver visto dal vero o in un’incisione l’omaggio del Mantegna all’eroina che aveva accettato di bere veleno piuttosto che finire prigioniera dei nemici (oggi alla  <placename> National Gallery di Londra </placename> ). Una donna tutta d’un pezzo, che Amilcare prende a modello per l’educazione della sua primogenita. Negli anni della gioventù, la Anguissola non ha alcuna intenzione di sposarsi perché considera il matrimonio una distrazione dalla pittura: ben presto supererà il maestro Campi nella tecnica, riscuotendo un consenso diffuso, e si rivelerà una lavoratrice indefessa, che permetterà al padre di soddisfare tutti gli ordini che gli giungeranno dalla città e d’oltreconfine. È lui a gestire gli affari di Sofonisba, perché è consuetudine che le signore rispettabili non ricevano compensi per le loro prestazioni. Nel caso delle nobildonne, il rapporto con i soldi è ancora più disdicevole. Sofonisba non incasserà mai alcun compenso in denaro per i suoi dipinti né firmerà da sola alcun contratto. Il padre, vero artefice della sua carriera, sa fare uso sapiente del suo talento e gestisce con acume e spregiudicatezza i suoi dipinti. Sofonisba avrà sempre un uomo accanto a lei, pronto a riscuotere per suo conto le cifre pattuite per le sue tele: ritratti dei suoi familiari e molti, moltissimi, autoritratti. Il suo volto dolce, dalle guance tornite e gli occhi grandi, diventerà un oggetto del desiderio per molti collezionisti del Cinquecento.\n",
      "\n",
      "\t\t\t Grazie a queste opere, la ragazza contribuisce a costruirsi la reputazione di donna virtuosa. In quasi tutti i suoi dipinti si firma «virgo», vergine. La virtù femminile è fondata sulla castità e comprende anche l’obbedienza, la modestia e il silenzio. Sofonisba veste di solito una giacca nera con un colletto di pizzo bianco, l’uniforme di tale virtù. Fa intuire le sue conoscenze nelle lettere e nella musica. In un autoritratto si rappresenta con un libriccino che reca l’iscrizione: «Sophonisba Angusola virgo seipsam fecit 1554» («Sophonisba Anguissola, vergine, lo fece lei stessa nel 1554»). È un libro devozionale o una raccolta di sonetti d’amore, come quelli del Petrarca. In un altro dipinto suona uno strumento scelto con destrezza, il clavicordo, detto anche «verginale». I suoi quadri suscitano una brama irresistibile13.\n",
      "\n",
      "\t\t\t Per ottenere un autoritratto di Sofonisba, il celebre letterato Annibal Caro si deve recare direttamente a  <placename> Cremona </placename> , dove riesce ad esaudire il suo desiderio solo dopo aver subìto alcuni giorni di anticamera. All’arrivo del dipinto, non riesce a trattenere la gioia.\n",
      "\n",
      "\t\t\t E nulla cosa desidero più, che l’effigie di lei medesima, per potere in un tempo mostrare due meraviglie insieme, l’una dell’opera, l’altra della maestra. E questo è quanto mi occorre per risposta della sua lettera; ringraziandola appresso dell’amorevolezza, che mi mostra, e pregandola a tenermi per sempre affezionato a lei, e tutta la sua casa14.\n",
      "\n",
      "\t\t\t Annibale è un personaggio in vista nel contesto culturale italiano, potremmo definirlo un opinion leader: il suo giudizio è tenuto in gran conto presso la potente famiglia Farnese, che attraverso il cardinal Alessandro potrebbe preparare il terreno per la partenza di Sofonisba verso  <placename> Roma </placename> .\n",
      "\n",
      "\t\t\t Le vendite di Amilcare sono sempre molto accorte. Tale è la sua capacità strategica, che quando all’Anguissola si presentano clienti migliori di Annibal Caro, non esita a richiedergli indietro il quadro per ben tre volte, mettendo in atto un andirivieni che scatena le lamentele del letterato.\n",
      "\n",
      "\t\t\t Così si mostrano le ciregie a’ bambini, Signor Amilcare, come voi avete fatto a me del ritratto della Signora vostra figliuola. Tre volte (come intendo) me l’avete destinato, ed alla fine ora con una vostra me l’avete mandato e ritolto. Mi direte, che ve ne son parso indegno, perché le sue cose sono da Principi15.\n",
      "\n",
      "\t\t\t Annibal Caro sa che presto saranno i sovrani a contendersi gli autoritratti di Sofonisba.\n",
      "\n",
      "\t\t\t E in effetti è davvero raro che la pittrice si dedichi a soggetti diversi. Il motivo di questa scelta è molto semplice: malgrado la modernità rappresentata dalla sua condizione, nemmeno a lei è concesso ricevere modelli in casa. Ha difficoltà oggettive che le impediscono di dedicarsi a scene religiose o racconti mitologici. Decide allora di concentrarsi sulla ristretta cerchia delle sue sorelle, protagoniste di un celebre dipinto nel quale tre bambine sono colte nel mezzo di una partita a scacchi, sorvegliate da una governante. Sono Lucia,  <placename> Minerva </placename>  e la piccola  <placename> Europa </placename> , ciascuna col suo carattere, colto da Sofonisba con un acume che soltanto una sorella può afferrare. E lei, orgogliosa, lo dichiara scrivendolo nel quadro: «Sophonisba Angussola virgo Amilcaris filia ex vera effigie tres suas sorores et ancillam pinxit. MDLV». La pittrice immortala i suoi affetti più intimi perché ne conosce ogni smorfia. Non è un caso che ad accendere il primo faro sul suo talento sia un piccolo disegno dove compare il volto di un bambino in lacrime. È suo fratello Asdrubale, il maschio tanto cercato in famiglia. Piange perché un granchio l’ha pizzicato a un dito. A nulla serve la carezza della fanciulla che gli è accanto: i suoi occhi sono piccole fessure, il naso si arriccia, le narici si gonfiano per  <placename> via del singulto </placename> , gli angoli della bocca spingono sulle guance rotonde. Per Sofonisba deve essere stata una delle tante crisi infantili a cui ha assistito in casa, ma il risultato va molto oltre la cronaca familiare. Questo disegno diventa uno dei modelli più imitati dai giovani artisti del secolo: al pari dei Nudi affrescati da Michelangelo sulla volta della  <placename> Cappella Sistina </placename>  o della Gioconda di Leonardo, il pianto di Asdrubale è uno dei banchi di prova cui si sottopongono gli aspiranti pittori, perché quell’espressione viene ritenuta la più fedele mai dipinta fino ad allora. Da quando Leonardo ha imposto la rappresentazione dei «moti dell’animo» come una delle competenze necessarie alla definizione del mestiere di artista, quella smorfia di Asdrubale ha fatto il giro delle botteghe di mezza  <placename> Europa </placename> . La vicenda del foglio segna una svolta nella reputazione di Sofonisba. L’originale è oggi conservato a  <placename> Napoli16 </placename> , dove l’hanno portato i Farnese, cui è giunto dopo essere passato nelle mani del duca Cosimo I de’ Medici, che a sua volta l’ha ricevuto in dono da Tommaso de’ Cavalieri assieme ad una Cleopatra disegnata da Michelangelo. Tommaso è stato una delle persone più vicine a Buonarroti negli ultimi anni della sua vita, tanto da riceverne in eredità alcune opere. Questo disegno era rimasto a lungo nella collezione del maestro.\n",
      "\n",
      "\t\t\t L’immagine nasce intorno al 1555 proprio su richiesta di Michelangelo, cui Amilcare ha inviato dei disegni della figlia per ricevere il suo giudizio. Un gesto coraggioso, perché Buonarroti, allora ottantenne, è noto per il suo carattere irascibile e per un uso delle parole terribilmente efficace. Una sua stroncatura potrebbe significare la fine della carriera della giovane pittrice, ancora agli esordi. Chissà se il nobiluomo cremonese sia rimasto sorpreso di ricevere un messaggio di risposta da Michelangelo, fatto rarissimo, perché il maestro in quegli anni scrive solo al nipote. In fondo, ha sperato fin dall’inizio che il talento della figlia lo seducesse: nella sua lettera il maestro fiorentino sfida la ragazza, chiedendole un altro disegno. Lo sappiamo dalle parole di Tommaso de’ Cavalieri a Cosimo I de’ Medici:\n",
      "\n",
      "\t\t\t Ho un disegno fatto dalla mano di una nobildonna cremonese, di nome Sofonisba Anguosciola, oggi dama della corte spagnola. Te lo mando con questo di Michelangelo e credo che possa reggere il confronto con molti altri disegni, perché non è semplicemente bello, ma mostra anche una notevole intenzione. E questo che il divino Michelangelo avendo visto un disegno fatto dalla sua mano di una ragazza sorridente, disse che gli sarebbe piaciuto vedere un ragazzo piangente come un soggetto più difficile da disegnare. Dopo che lui le aveva scritto a riguardo, lei gli aveva mandato questo disegno che era un ritratto di suo fratello, che lei ha mostrato intenzionalmente in lacrime. Ora, li mando così come sono, e prego Vostra Eccellenza di considerarmi come un servitore, che, in verità, sono17.\n",
      "\n",
      "\t\t\t Nell’imminenza della dolorosa separazione dal disegno, Tommaso ne ordina una copia da un «maestro amico suo», come risulta da una lettera del 24 gennaio 1562 di Averardo Serristori, ambasciatore di Cosimo I alla corte papale. Del pianto di Asdrubale esiste oggi una innumerevole quantità di versioni antiche, anche dipinte a colori, per lo più anonime: dopo l’apprezzamento di Michelangelo diventa un vero e proprio modello su cui si cimentano generazioni di giovani pittori. Basterebbe questo fenomeno, accaduto in maniera del tutto inaspettata, a sancire l’importanza della  <placename> Anguissola </placename>  sulla scena artistica del suo tempo. Fu solo un colpo di fortuna? I fatti che la riguardano sono talmente formidabili da sconfessare il pregiudizio che ad una donna nel XVI secolo non sia possibile costruirsi una prodigiosa carriera.\n",
      "\n",
      "\t\t\t Nel 1560, a ventotto anni, ancora nubile e vergine, viene invitata a  <placename> Madrid </placename>  direttamente da re Filippo II per impartire lezioni di pittura alla regina, come sua dama d’onore. Appena giunta a corte, Sofonisba produce quello che le riesce meglio: due ritratti dei sovrani, oggi esposti al  <placename> Museo del Prado </placename> . Il sovrano resta così impressionato dalla loro somiglianza da premiare la pittrice con una rendita annua di duecento scudi. Non la ricompensa per le opere, gesto vietato e offensivo, ma le assegna un vitalizio. Nel corso della sua permanenza in  <placename> Spagna </placename> , dal 1560 al 1573, la regina più volte le dona anelli, abiti e ricchi ornamenti in sostituzione del denaro. Anche papa Pio IV, che le ordina una copia dei ritratti regali, le spedirà gemme e pietre di gran valore, una corona d’agata e altri preziosi gioielli. Un’incisione tratta da un dipinto ora perduto documenta il suo status di membro della corte: indossa le catene d’oro regalatele da Filippo II, un sontuoso abito ricamato di perle, così diverso dalla veste scura dei suoi primi autoritratti, il suo sguardo non tradisce più quella timidezza che l’ha resa desiderabile agli esordi. Dalla provincia cremonese, protetta dall’ingombrante figura di Amilcare, Sofonisba dimostra un’intelligenza fuori dal comune, conquistando sempre più spazio e fiducia in un paese straniero di cui, all’inizio, non padroneggia nemmeno la lingua. Per trattenerla a corte il più a lungo possibile, il re cerca di maritarla con un nobile spagnolo, ma deve arrendersi di fronte alla volontà di Sofonisba, che preferisce un consorte italiano. Il prescelto è un gentiluomo siciliano di stanza a  <placename> Madrid </placename> , Fabrizio Moncada, fratello del viceré di  <placename> Sicilia </placename> , con il quale la pittrice si trasferisce a  <placename> Palermo </placename>  subito dopo le nozze.\n",
      "\n",
      "\t\t\t All’epoca  <placename> Palermo </placename>  è una città densa e compatta, dove i palazzi nobiliari e le baracche si affastellano dentro le possenti mura che da secoli la proteggono dalle minacce in arrivo dal  <placename> Mediterraneo </placename> . Nel tessuto urbano si intrecciano reticoli di vicoli che sfociano in via  <placename> Toledo </placename> , l’ampio rettilineo verso il mare, che presto verrà incrociato dalla grandiosa  <placename> via Maqueda </placename> , la cui apertura renderà necessari enormi sventramenti. La capitale ospita un numero enorme di cantieri, dai quali sorgono dimore eccezionali e basiliche sbalorditive: vi soggiornano artisti, artigiani e architetti, richiamati da una febbre edilizia che sembra inarrestabile. Sofonisba viene subito coinvolta nella realizzazione di pale d’altare e lavori che le riempiono i lunghi periodi di assenza del marito. Il suo prestigio le permette, a questo punto della carriera, di accogliere in casa modelli e affrontare tele di grandi dimensioni. Cinque anni dopo il loro arrivo in  <placename> Sicilia </placename> , Fabrizio trova la morte in un attacco piratesco nei pressi di  <placename> Capri </placename> . La moglie elaborerà il lutto donando alla chiesa dell’Annunziata a  <placename> Paternò </placename>  una  <placename> Madonna dell’Itria </placename> , cui il casato dei Moncada è devoto, ma non sopporterà a lungo la vedovanza.\n",
      "\n",
      "\t\t\t Non passerà nemmeno un anno che nella vita di Sofonisba si presenterà l’occasione di una nuova unione matrimoniale: questa volta si tratta del nobile Orazio Lomellini, conosciuto per caso durante un viaggio in nave verso  <placename> Genova </placename> . I due resteranno insieme per oltre trent’anni, fino alla scomparsa del consorte. A  <placename> Genova </placename>  la pittrice riuscirà ad affermarsi come una delle ritrattiste predilette dalla raffinata aristocrazia locale.\n",
      "\n",
      "\t\t\t Quella giovane pittrice che si è fatta strada dissimulando la sua ambizione, nascondendola dietro il velo di una timidezza virginale, si è rivelata una lavoratrice indefessa, capace di penetrare con le sue opere nei palazzi, nelle regge e nelle cattedrali spesso negate alla maggior parte dei pittori uomini della sua epoca. Grazie alla sua tecnica, sempre più ricercata e personale, Sofonisba diventa un mito per gli artisti più giovani, al pari di Raffaello. La sua carriera straordinaria si chiude con un incontro commovente a  <placename> Palermo </placename> , dove l’artista è tornata a vivere, ormai novantenne.\n",
      "\n",
      "\t\t\t Nel 1623 un venticinquenne Antoon van Dyck, che ha ereditato il ruolo di ritrattista alla corte reale spagnola, la trova pronta di memoria e di spirito, cortese e ancora piena di interessi. Nel suo taccuino il pittore olandese scrive:\n",
      "\n",
      "\t\t\t ancora contò parte della vita di essa, per la quale si conobbe essere pittora de natura et miracolosa et la pena magiore che hebbe per un mancamento di vista de non poter più dipingere18.\n",
      "\n",
      "\t\t\t Sofonisba è quasi cieca e non riesce più a tenere il pennello in mano. La sua mente corre lungo la traccia dei ricordi, segnata da capolavori e onori che le hanno tributato ovunque si sia trovata. Non potendo più lei stessa dipingere il proprio volto, accetta che sia van Dyck a ritrarla, ma lo prega di non riprenderla troppo dall’alto\n",
      "\n",
      "\t\t\t a ciò che le ombre nelle rughe della vecchiaia non diventassero troppo grandi19.\n",
      "\n",
      "\t\t\t È la Sofonisba di sempre, in apparenza umile, nella realtà fiera e molto preoccupata del proprio decoro. Dopo l’incontro, van Dyck annoterà di aver «ricevuto maggiori lumi da una donna cieca che dallo studiare le opere dei più insigni maestri», dimostrando la classica reverenza che un giovane pittore doveva esprimere al cospetto di un grande pittore.\n",
      "\n",
      "\t\t\t Con Sofonisba saltano tutti i canoni di genere: per la prima volta l’olimpo dell’arte accoglie una donna che ha vissuto confutando tutti gli stereotipi legati alla condizione femminile dell’epoca. La sua è una vita senza figli, condizione assai rara per una donna nel suo tempo, soprattutto se confrontata con la collega Lavinia Fontana, che mette al mondo ben undici pargoli.\n",
      "\n",
      "\n",
      "\n",
      "\n",
      "\n",
      "La famiglia di Lavinia Fontana (1552-1614)\n",
      "\n",
      "\n",
      "\t\t\t Torniamo a  <placename> Bologna </placename> , nella bottega dell’artista Prospero Fontana.\n",
      "\n",
      "\t\t\t Prospero è un pittore di grande prestigio: a lui si rivolgono i Carracci, quei giovani artisti che domineranno la scena bolognese alla fine del XVI secolo affermandosi come campioni della pittura barocca. Frequentando quell’atelier, Annibale e Ludovico Carracci si saranno sicuramente imbattuti in una ragazza, pressoché loro coetanea, alle prese con gli attrezzi del mestiere. È la figlia del capomastro, Lavinia, che fin da bambina frequenta il laboratorio dove si preparano i pigmenti, la stanza per tendere le tele e quella dove imballarle per la consegna.\n",
      "\n",
      "\t\t\t C’è solo un ambiente a cui non è ammessa: quello in cui posano i modelli. Ad una donna non è permesso assistere alle sedute. Può accedere, però, allo studiolo dove Prospero custodisce la sua collezione di statuine antiche, le uniche immagini cui Lavinia attinge per apprendere l’anatomia umana e le espressioni dei volti. Trascorre così la sua giovinezza: tra le mura paterne, tra disegni dall’antico, lezioni di musica e autoritratti a carboncino. Le raccomandazioni del Cortegiano hanno evidentemente persuaso anche la famiglia Fontana, producendo i risultati sperati.\n",
      "\n",
      "\t\t\t A venticinque anni,  <placename> Lavinia </placename>  è finalmente pronta ad assumere un ruolo primario nella bottega del padre: i tempi sono maturi perché ciò che ha imparato dal padre sia messo a frutto in opere indipendenti, commissionate direttamente a lei dalle dame bolognesi, sempre più incuriosite dalle voci sullo straordinario talento della ragazza. Questo passo non può però avvenire senza averla prima sistemata con un uomo. La memoria delle terribili accuse che hanno rovinato la carriera di Properzia de’ Rossi è ancora molto vivida. Una donna senza marito in pubblico è troppo debole e finisce per soccombere, vittima predestinata degli attacchi degli uomini. Una storia che si ripete di continuo, come vedremo con Artemisia. Prospero architetta una soluzione geniale per affrontare e risolvere il problema.\n",
      "\n",
      "\t\t\t Nel 1577 giunge a  <placename> Imola </placename> , nella nobile casa Zappi, il ritratto di una giovane alla spinetta. Alle sue spalle spunta una fantesca che le porge uno spartito, ma lei non ha bisogno di guardarlo, perché conosce la partitura a memoria. È elegante, ma senza eccessi. Indossa due collane, un fiocco rosso sul cuore e un filo di corallo da cui pende un crocifisso, come richiedono le leggi suntuarie della Controriforma. È una ragazza umile e timorata di Dio. Sullo sfondo, illuminato da un chiarore vespertino che traluce dalla finestra chiusa, si nota un cavalletto, accanto al quale si legge «Lavinia Virgo Prosperi Fontanae Filia ex speculo imagine oris sui expresit anno 1577»20.\n",
      "\n",
      "\t\t\t Non si tratta di un autoritratto qualsiasi, non è la risposta a un’ordinazione: è una proposta di matrimonio a distanza. La tela è indirizzata a Severo Zappi, ma il vero destinatario è suo figlio Gian Paolo. Lavinia tiene a sottolineare che quella sua immagine corrisponde al vero, perché tratta da uno specchio, con l’obiettivo di presentarsi al futuro sposo senza trascurare alcun dettaglio. Non illustra soltanto il suo aspetto fisico, ma anche i suoi talenti. Posa le dita su un pianoforte con destrezza, ma è anche abile col pennello. Con grande senso della «sprezzatura», relega il cavalletto sullo sfondo, malgrado di lì a poco l’accordo matrimoniale rivelerà che le cose stanno ben diversamente. Anche Gian Paolo si diletta nella pittura, senza grandi soddisfazioni. Ma questo non è affatto un problema per Lavinia e Prospero. Il ragazzo conosce bene le regole del mercato dell’arte, sa preparare una tela e tenere in ordine una bottega, quanto basta per assumere il ruolo che gli sarà assegnato accanto alla futura consorte, come è ben indicato nel contratto matrimoniale. Lo sposo deve trasferirsi a  <placename> Bologna </placename> , dove la coppia vive in casa con Prospero. Il suocero si fa carico delle spese necessarie per vestire marito e moglie e, se dopo la sua morte la moglie Antonia fosse ancora in vita, Gian Paolo si obbliga a sostenerla, prendendosi cura delle sue bollette, del cibo e del vestiario. I guadagni che Lavinia ricava dalla pittura sono trasferiti a beneficio di Prospero, che promette di mantenere la coppia e di trattarla bene per tutta la sua vita. Inoltre, l’affitto della casa che Gian Paolo lascia a  <placename> Imola </placename> , 150 lire all’anno, viene assegnato a Prospero. Se queste condizioni non saranno rispettate, Severo Zappi pagherà a Prospero un risarcimento di 500 scudi.\n",
      "\n",
      "\t\t\t Il giovane sposo, insomma, abbandona la sua ben misera carriera e accetta di vivere sotto la tutela di Prospero, mettendosi al servizio di Lavinia. La pittrice non poteva sperare in una migliore sistemazione per presentarsi sulla scena pubblica. Può concentrarsi sul suo lavoro, senza temere accuse infamanti o sporcarsi le mani con la gestione del ménage familiare. Due anni dopo, ha acquisito una ben diversa coscienza di sé, come appare in un tondo oggi conservato alle  <placename> Gallerie degli Uffizi </placename> . L’abito è ben più ricco, con quella gorgiera ricamata e l’acconciatura di perle da gran dama. La troviamo all’interno dello studiolo paterno, circondata di modellini all’antica: una  <placename> Venere </placename>  accovacciata, un Apollo stante, teste di filosofi riposte negli scaffali sullo sfondo. Non è solo una pittrice al lavoro, è un’intellettuale umanista, che nel giro di pochi mesi riceverà anche il titolo di Dottoressa dall’ <placename> Alma Mater </placename>  di  <placename> Bologna21 </placename> . Ha finalmente ereditato la dignità di suo padre, che ha lavorato tutta la vita per fare di lei una gran pittrice.\n",
      "\n",
      "\t\t\t In effetti, adesso Lavinia si muove con grande disinvoltura nel mondo delle committenze nobiliari bolognesi. Dopo il concilio di Trento,  <placename> Bologna </placename>  è la seconda località per importanza nello  <placename> Stato Pontificio </placename> : in assenza di una vera e propria corte, le nobildonne locali gareggiano per assumere il ruolo di signore della città e trovano nel pennello della Fontana uno degli strumenti più efficaci a legittimare la propria bellezza ed eleganza. Le sue prime clienti portano il nome di Costanza Isolani Alidosi, Isabella Ruini, Elisabetta Gonzaga: perseguendo una perfetta strategia di marketing, i primi ritratti di Lavinia vengono venduti a prezzi stracciati, così da far circolare il più possibile le sue immagini e raccogliere l’attenzione di un largo numero di potenziali clienti. Giungono ben presto i primi ordini per opere pubbliche, come la pala della Sacra Famiglia con i Santi Margherita e Francesco22 (1578), un perfetto saggio del decoro professato dalla Controriforma. C’è chi è pronto a giurare che l’artista si sia autoritratta nel volto della Vergine. Questo dipinto si colloca in un periodo cruciale della sua vita, subito dopo la morte dei suoi primi due figli: la rappresentazione di santa Margherita le sarebbe stata particolarmente cara. La santa era venerata per essersi salvata dal ventre di un drago, da cui era uscita indenne dopo essere stata divorata dal mostro. Era divenuta protettrice dei parti, una presenza quanto mai ricercata dalle giovani signore e, in quel preciso momento, anche dalla pittrice. Quale grazia e onorabilità traspare dalla scena, quale senso della più alta moralità.\n",
      "\n",
      "\t\t\t Forte di un raro talento pittorico, la Fontana diventa l’interprete più richiesta dei principali eventi della vita delle nobildonne bolognesi. Si mette a disposizione per assistere alla celebrazione dei fidanzamenti, alla creazione di scene devozionali per commemorare il parto o all’elaborazione di scene che mostrano vedove piangere dopo che i loro amati mariti sono passati a miglior vita. Trasforma Isabella Ruini in una sensuale Venere senza correre il rischio di rovinarne la reputazione e mostra la sua protettrice Eleonora de’ Medici nei panni della regina di Saba, donna che incarna per tradizione la summa delle nobili virtù femminili.\n",
      "\n",
      "\t\t\t Lavinia rappresenta i suoi mecenati come essi stessi si aspettano. Li esalta attraverso il loro abbigliamento lussuoso, ma assegna alla loro moralità la massima priorità. Tutte le sue donne aderiscono alle rigide leggi suntuarie dello  <placename> Stato Pontificio </placename>  e si sentono esaltate nella loro bellezza e integrità attraverso il racconto delle vicende mitologiche di cui diventano protagoniste in un sapiente gioco tra scene del passato e volti del presente, intrecciato con abilità. È il caso della decapitazione di Oloferne perpetrata da una coraggiosa Giuditta23, vedova della  <placename> Betulia </placename> .  <placename> Lavinia </placename>  ne dipinge almeno due versioni, in cui l’eroina si torce in una posa che apre i veli della sua veste sulle gambe, nel tentativo di esaltare l’eleganza e il portamento, più che il dramma della sua impresa.\n",
      "\n",
      "\t\t\t La pittrice subisce il fascino dell’artificio, che la spinge ad accettare anche il ritratto di una delle figure più curiose ed enigmatiche dell’ <placename> Italia </placename>  rinascimentale.\n",
      "\n",
      "\t\t\t Intorno al 1595  <placename> Lavinia </placename>  riceve una visita alquanto bizzarra. Da  <placename> Parigi </placename>  è giunta a  <placename> Bologna </placename>  una ragazza che desidera sottoporsi all’analisi accurata del celebre naturista Ulisse Aldovrandi, nella speranza che lo scienziato trovi una soluzione al suo problema. Antonietta Gonzales, questo il suo nome, è affetta da ipertricosi, come suo padre Petrus. Giunto in  <placename> Francia </placename>  come dono esotico per la regina Caterina de’ Medici, l’uomo ha sposato una delle dame più in vista della corte francese, dalla quale ha avuto sei figlie. Antonietta ne eredita quella condizione, che le riveste il corpo di una folta peluria, lasciando liberi un paio di profondi occhi neri. Saranno quelli da cui partirà la Fontana per sottrarre qualsiasi effetto mostruoso al suo ritratto: rappresenta la sua espressione innocente, condotta con una eleganza senza pari. Chiunque si rivolga a  <placename> Lavinia </placename> , sa che vi troverà la sapienza dell’equilibrio.\n",
      "\n",
      "\t\t\t Venne ella a  <placename> Roma </placename>  nel Pontificato di Clemente VIII, e per diversi particolari molto operò, e nel rassomigliare i volti altrui, qui fece gran profitto e ritrasse la maggior pare delle  <placename> Dame di Roma </placename>  e specialmente le Signore Principesse ed anche molti Signori Principi e Cardinali, onde gran fama e credito ne acquistò e, per esser’una donna, in quella sorte di pittura assai bene si portava.\n",
      "\n",
      "\t\t\t Doveasi dare a dipingere un quadro grande in  <placename> S. Paolo </placename>  fuori delle mura su la  <placename> via Ostiense </placename>  e, benché vi fossero molti buoni maestri, furono lasciati indietro i migliori soggetti, che in quel tempo esercitavano, e fu l’opera solamente conceduta a  <placename> Lavinia </placename> , e vi dipinse la Lapidazione di S. Stefano Protomartire con quantità di figure, e con una gloria nell’alto, che rappresenta i  <placename> Cieli </placename>  aperti; bench’egli è vero che, per essere le figure maggiori del naturale, si confuse, e sì felicemente, come pensava, non riuscille: poiché è gran differenza da quadro ordinario a macchine di quella grandezza, che spaventano ogni grand’ingegno24.\n",
      "\n",
      "\t\t\t Giovanni Baglione non esita a sottolineare, con un qualche compiacimento maschile, una certa goffaggine in cui la Fontana sembra incappare nel rappresentare la monumentale pala della Lapidazione di Santo Stefano presso la  <placename> basilica di San Paolo fuori le mura </placename> , finita distrutta nell’incendio del 1823. Ma non può esimersi dal riconoscerle un’abilità fuori dal comune nei ritratti, soprattutto femminili, che le hanno permesso di segnare anche un primato.\n",
      "\n",
      "\t\t\t La sua  <placename> Minerva </placename>  in atto di abbigliarsi25 è il primo nudo femminile mai dipinto da una donna. Le viene ordinato dal cardinal Scipione Borghese, mecenate di Caravaggio, Bernini e Domenichino, collezionista sagace e appassionato di ogni novità si presenti sul mercato. Al prelato non sfugge il talento di Lavinia, che per lui produce un quadro rivoluzionario. Non è facile, ancora oggi, ritrovarsi ad ammirare una  <placename> Minerva </placename>  senza veli: la nudità è attribuita a Venere e alle sue ninfe. La dea della caccia, dell’arte tessile e della saggezza si mostra sempre dentro un’armatura. Non solo, chi si trovi a scrutare il suo corpo, è punito con la cecità. È accaduto a Tiresia, che secondo una versione del mito è incappato involontariamente nella dea mentre si preparava ad un bagno, uscendone privato della vista e rafforzato nella sua capacità divinatoria. Lavinia mette il suo illustre committente in una situazione di imbarazzo, offrendo alla vista le forme proibite di una dea, che si muove con straordinaria eleganza nell’atto di abbigliarsi da gran dama, una volta dismessa la sua armatura e abbandonato lo scudo a terra. La pittrice si attarda anche nella rappresentazione della cupola di San Pietro sullo sfondo, un omaggio a  <placename> Roma </placename>  che l’ha accolta con tutti gli onori riservati a un grande maestro. In fondo, è all’ombra di quella basilica che si presentano le opportunità più prestigiose a qualsiasi artista.\n",
      "\n",
      "\t\t\t È solo con la sua dipartita che la fama di Lavinia raggiunge in patria il livello riservato ai bolognesi più grandi. La sua città la riconosce come una figlia illustre, quando nel 1611, tre anni prima della sua morte, le dedica una medaglia. Sul dritto lo scultore Felice Maria Casoni ritrae il profilo di un’altera sessantenne, consapevole del proprio prestigio; sul rovescio compare l’allegoria della pittura, composta secondo i dettagli dell’Iconologia di Cesare Ripa.\n",
      "\n",
      "\t\t\t Saranno i capelli irsuti e sparsi in alto et in diverse parti, con anellature, che appariscano prodotte dalla negligenza, perché nascono questi esteriormente alla testa, come interiormente ne nascono i pensieri, et i fantasmi, che sono mezzi come alla speculazione, così ancora all’opere materiali26.\n",
      "\n",
      "\t\t\t Una figura colta nel furore dell’ispirazione, i capelli lunghi mossi dal gesto nervoso della testa, le ciglia inarcate dai troppi pensieri. Sono le due facce della creatività di  <placename> Lavinia </placename> , in cui convivono la coscienza della propria rispettabilità e il coraggio della provocazione.\n",
      "\n",
      "\t\t\t Chissà quale fascino avrà esercitato in Artemisia Gentileschi, quarant’anni più giovane di lei, quando si sono incontrate a  <placename> Roma </placename> : più della sua tecnica, la giovane pittrice avrà adorato la sua personalità libera e volitiva, alla quale ispirerà le sue scelte, quando sarà posta dal destino di fronte a dilemmi atroci.\n",
      "\n",
      "\n",
      "\n",
      "\n",
      "\n",
      "I tormenti di Artemisia Gentileschi (1593-1656)\n",
      "\n",
      "\n",
      "\t\t\t Possiamo considerarla senza tema di smentita la pittrice dei secoli passati più popolare e conosciuta al mondo. E purtroppo spesso questa fama oggi non è legata tanto alla qualità sublime dei suoi dipinti, quanto piuttosto al noto fatto increscioso che segna la sua gioventù. A oltre un secolo dalle accuse contro Properzia de’ Rossi, Artemisia Gentileschi torna ad essere vittima del pregiudizio che tenta – senza riuscirci – di ostacolare l’affermazione sulla scena pubblica di una donna piena d’ingegno.\n",
      "\n",
      "\t\t\t Primogenita di Orazio Gentileschi, uno dei pittori più stimati della  <placename> Roma </placename>  di Paolo V Borghese, compagno di avventura di Caravaggio, e di Prudenzia Montone, morta di parto quando la figlia ha solo dodici anni, Artemisia dimostra una precoce e spiccata propensione alla pittura che sviluppa nello studio del padre. Nella bottega di Orazio il lavoro non manca: oltre ad Artemisia e altri pittori, collaborano anche i suoi sei fratelli minori.\n",
      "\n",
      "\t\t\t Da  <placename> Pisa </placename> ,  <placename> Gentileschi </placename>  si è trasferito a  <placename> Roma </placename> , dove ha messo su famiglia e ha aperto una fiorente attività, richiamato dal fatto che la città sia un centro di produzione artistica unico in  <placename> Europa </placename> .\n",
      "\n",
      "\t\t\t L’eco dei precetti tridentini, elaborati per contrastare la riforma protestante, è ancora piuttosto decisa nel mondo della pittura, della scultura e dell’architettura. L’ <placename> Urbe </placename>  da almeno due secoli è in costante rinnovamento: numerosi interventi urbanistici sovrappongono all’antica e angusta città medievale una nuova maglia funzionale di strade scandite da immense piazze e delineate da sfarzose residenze gentilizie, al cui interno si estendono migliaia di metri quadrati da affrescare e decorare con sublimi dipinti.\n",
      "\n",
      "\t\t\t Il fervore religioso è palpabile: nonostante l’alta densità di mendicanti, prostitute e ladri, in città affluiscono numerosissimi i pellegrini, secondi soltanto agli artisti per numero di stranieri.\n",
      "\n",
      "\t\t\t Artemisia cresce in uno dei crocevia che guidano i fedeli tra le basiliche e le tombe dei santi, nel quartiere che si estende da  <placename> Porta del Popolo </placename>  a  <placename> Trinità dei Monti </placename> , dove il padre ha preso casa. È una zona strategica di  <placename> Roma </placename> , popolata da botteghe artigiane e da studi di pittori: oltre a Orazio vi lavorano il veneziano Carlo Saraceni, il francese Valentin de Boulogne e il paesaggista Agostino Tassi, esperto nella realizzazione di meravigliose quadrature, che fanno da cornice agli affreschi dei soffitti. Sarà proprio Agostino, amico e collaboratore di Orazio, a cambiare la vita della giovane Artemisia.\n",
      "\n",
      "\t\t\t Fin da piccola si trova a frequentare questo gruppo di artisti, talentuosi quanto scellerati. Ha tredici anni quando Caravaggio uccide Ranuccio Tomassoni ed è costretto a salvarsi la pelle fuggendo da  <placename> Roma </placename> . Quattro anni dopo verrà a conoscenza della sua morte misteriosa, ma a quel punto Artemisia sarà alle prese con l’evento che la vedrà suo malgrado vittima di una duplice condanna. Una punizione materiale, come lo stupro, e una morale, come l’umiliazione di partecipare ad un processo pubblico in cui dovrà addirittura difendere le sue verità sotto tortura.\n",
      "\n",
      "\t\t\t È una vicenda assai complessa, quella della violenza carnale che subisce la pittrice. Prima di tutto le circostanze sono assai curiose, perché lo stupro si sarebbe consumato tra le pareti domestiche, alla presenza della balia che avrebbe dovuto vegliare sull’incolumità della ragazza. Quando Agostino la assale, in casa c’è  <placename> Tutia </placename> , che Artemisia chiama in soccorso, inutilmente. Che la donna sia complice del Tassi? Oppure, in realtà, quello che sta avvenendo tra quelle mura risponde ad un progetto ben diverso? Uno dei punti più dibattuti nella ricostruzione dei fatti è la reazione del padre, quando la figlia dopo qualche giorno gli racconta cosa ha subìto. I due, Orazio e Artemisia, estorcono ad Agostino una promessa di matrimonio per riparare alla vergogna, cui la ragazza è destinata dopo un tale affronto. Per un anno aspettano che si celebrino le nozze, ma solo quando scoprono che il violentatore è già sposato i  <placename> Gentileschi </placename>  si decidono a metterlo alla sbarra. Anzi, è solo il padre a rivolgere al papa una supplica per portare a processo l’infame collega. Di mezzo c’è anche il furto di un quadro, affronto quasi più significativo per Orazio, che non perde mai l’occasione di ribadire quanto questa vicenda attenti anche al suo onore:\n",
      "\n",
      "\t\t\t intendendo oltre allo sverginamento, che il medesimo [...] con sua chimera habbia cavato dalle mane della medesima zitella alcuni quadri di pittura di suo padre et ispecie una Iuditta di capace grandezza27.\n",
      "\n",
      "\t\t\t Certo è che il racconto di Artemisia è straziante. Richiesta di descrivere le fasi della violenza, non si lascia sfuggire alcun dettaglio.\n",
      "\n",
      "\t\t\t Quando fummo alla porta della camera lui mi spinse e serrò la camera a chiave e doppo serrata mi buttò su la sponda del letto dandomi con una mano sul petto, mi mise un ginocchio fra le coscie ch’io non potessi serrarle et alzandomi li panni, che ci fece grandissima fatiga per alzarmeli, mi mise una mano con un fazzoletto alla gola et alla bocca acciò non gridassi e le mani quali prima mi teneva con l’altra mano mi le lasciò, havendo esso prima messo tutti doi li ginocchi tra le mie gambe et appuntatomi il membro alla natura cominciò a spingere e lo mise dentro che io sentivo che m’incedeva forte e mi faceva gran male che per lo impedimento che mi teneva alla bocca non potevo gridare, pure cercavo di strillare meglio che potevo chiamando  <placename> Tutia </placename> . E gli sgraffignai il viso e li strappai li capelli et avanti che lo mettesse dentro anco gli detti una matta stretta al membro che gli ne levai anco un pezzo di carne, con tutto giò lui non stimò niente e continuò a fare il fatto suo che mi stette un pezzo addosso tenendomi il membro dentro la natura e doppo ch’ebbe fatto il fatto suo mi si levò da dosso et io vedendomi libera andai alla volta del tiratoio della tavola e presi un cortello et andai verso Agostino dicendo: «Ti voglio ammazzare con questo cortello che tu m’hai vittuperata»28.\n",
      "\n",
      "\t\t\t Artemisia non darà mai seguito alla sua minaccia e si unirà «più e più volte» col suo carnefice nella speranza di far rientrare questa brutta esperienza all’interno di una relazione sentimentale. Ma quando si troverà di fronte ai giudici, dovrà subire anche l’onta di non essere creduta, malgrado il suo racconto sia particolarmente circostanziato e verosimile. I giudici la sottopongono alla tortura dei sibilli, che prevede di legare le dita del mendace con lacci così stretti fino a farlo confessare. Lei, nel bel mezzo del supplizio, si rivolge delusa ad Agostino, che assiste sprezzante alla sua sofferenza:\n",
      "\n",
      "\t\t\t Questo è l’anello che tu mi dai et queste sono le promesse29.\n",
      "\n",
      "\t\t\t Al processo sono convocati un gran numero di testi, molti dei quali mentono pur di favorire una delle due parti: il risultato sarà la beffa finale per Artemisia. Il 27 novembre 1612 i magistrati riconoscono Agostino Tassi colpevole di «sverginamento» e, oltre a infliggergli una sanzione pecuniaria, lo condannano a cinque anni di reclusione o, in alternativa, all’esilio perpetuo da  <placename> Roma </placename> . Lo smargiasso opta per il bando dalla città, ma si guarderà bene dall’abbandonare  <placename> Roma </placename> , sfidando una giustizia molto lasca, pronta ad arretrare di fronte alle potenti protezioni, che spesso gli artisti possono vantare. Non solo, il pittore continuerà a lavorare indisturbato nei palazzi romani, collaborando addirittura altre volte con Orazio.\n",
      "\n",
      "\t\t\t Chi dovrà andarsene per togliersi di dosso lo sguardo giudice dei suoi concittadini sarà proprio Artemisia.\n",
      "\n",
      "\t\t\t Circa un mese dopo la chiusura del processo, Gentileschi procura alla figlia il matrimonio con un certo Pietro Antonio Stiattesi, col quale la ragazza si trasferisce subito a  <placename> Firenze </placename> . È qui che avviene il suo debutto da pittrice indipendente, al servizio del granduca Cosimo II. Curiosamente, si firmerà Artemisia Lomi, col cognome dello zio Aurelio, in  <placename> Toscana </placename>  più noto del padre. Sceglie «come la maggior parte dei caravaggeschi le sue eroine tra i personaggi biblici o del Nuovo Testamento ma riesce a penetrarne in modo originale la psicologia, quasi liberasse nelle sue Betsabee, Giuditte,  <placename> Susanne </placename>  e Lucrezie i suoi possibili ma ancora inesplorati modi di essere»30.\n",
      "\n",
      "\t\t\t Forse è proprio a  <placename> Firenze </placename>  che dipinge uno dei suoi quadri più celebri, quella Giuditta che decapita Oloferne in cui spesso si vuole riconoscere lo sfogo della rabbia contro gli uomini e del rancore contro la società che cova dentro di sé. Giuditta, impassibile e distaccata, con mano ferma taglia di netto la testa del generale che minaccia il suo popolo e ha la freddezza di allontanarsi da lui arcuando il corpo per evitare che gli schizzi di sangue lordino il suo abito. È severa e decisa Giuditta, consapevole di dove portare a termine la sua missione. Di lì a poco dalla sua bottega uscirà una Susanna e i vecchioni che descrive con grande partecipazione emotiva il destino infame che può cogliere una giovane donna alle prese con la pusillanimità del maschio. La ragazza si rifiuta di unirsi ai vecchi, che minacciano di svergognarla di fronte alla comunità: la loro parola contro la sua, proprio come è accaduto ad Artemisia al processo. Forse è ingiusto insistere sulla corrispondenza tra la vita della pittrice e le sue scelte iconografiche, ma queste circostanze hanno contribuito in modo determinante ad accrescere il fascino esercitato dai suoi dipinti sia nella sua epoca sia nel nostro tempo.\n",
      "\n",
      "\t\t\t Nel mentre, la pittrice ha lasciato il marito, che si è rivelato un approfittatore poco di buono, è rientrata a  <placename> Roma </placename>  – accolta con un certo rispetto per la sua abilità – e ha iniziato a collaborare con il padre, questa volta da collega «alla pari». È il 1620 e la pittura a  <placename> Roma </placename>  si divide tra il classicismo barocco di Guido Reni e la maniera caravaggesca di cui Artemisia diventa una delle esponenti più ricercate. Oltre la sua controversa vicenda umana, la  <placename> Gentileschi </placename>  contribuisce allo sviluppo di un’arte innovativa e coraggiosa, dove le emozioni sono espresse con gesti netti e pose sempre più articolate.\n",
      "\n",
      "\t\t\t Invitato in  <placename> Inghilterra </placename> , Orazio lascia la figlia riprendere la sua strada, che la porta a  <placename> Napoli </placename> , dove si trasferisce con le sue due figlie e con il fratello Francesco. La sua pittura costituisce «una novità nella città partenopea, dove diversi artisti non disdegnano di frequentare lo studio di “Maestra Artemisia”, affascinati dallo splendore della sua tavolozza»31. Appena una generazione dopo Sofonisba, una pittrice arriva addirittura a fare scuola e godere dell’ammirazione dei colleghi uomini, che cercano di imitare il suo stile.\n",
      "\n",
      "\t\t\t Ci è giunta gran parte della sua corrispondenza con i clienti, ai quali era capace di chiedere compensi paragonabili a quelli degli artisti più in voga, offrendo qualità e soprattutto il rispetto dei tempi di consegna, qualità assai rara in quel periodo. Il suo talento viene apprezzato anche oltreconfine, da dove arriva l’invito a raggiungere il padre in  <placename> Inghilterra </placename> . Alla corte di Carlo I, Artemisia giunge senza conoscere una parola di inglese, ma riesce a farsi comprendere con la forza delle sue figure. Nasce qui il celebre Autoritratto in veste di Pittura, ancora oggi custodito nelle collezioni reali a  <placename> Hampton Court </placename> . «Vi è rappresentata una bella donna bruna nell’atto di dipingere; la mano destra protesa verso la tela, nella sinistra la tavolozza con i colori; la donna, curata nel vestire, appare leggermente scarmigliata, come se non avesse badato a rialzare la ciocca di capelli che le adombra il viso»32. Come abbiamo appreso osservando la moneta di Lavinia Fontana, quei capelli scomposti sono legati alle indicazioni contenute nell’Iconologia di Cesare Ripa. Ma nessuno ci toglie dalla testa che siano anche un cenno al carattere volitivo e determinato di Artemisia.\n",
      "\n",
      "\t\t\t L’esperienza oltremanica si conclude nel 1639, alla morte di Orazio.\n",
      "\n",
      "\t\t\t La pittrice rientra in  <placename> Italia </placename> , ma si guarda bene dal tornare a  <placename> Roma </placename> : è  <placename> Napoli </placename>  la sua patria d’elezione. Qui finirà i suoi giorni, ammirata come erede della grande tradizione caravaggesca che in città ha prodotto molti seguaci. È rispettata nella sua professione, ma paradossalmente mal tollerata come donna per la sua indipendenza. Lo dimostrano due epitaffi che compaiono all’indomani della sua scomparsa, avvenuta nel 1653 a sessant’anni.\n",
      "\n",
      "\t\t\t Co’l dipinger la faccia a questo, e a quello\n",
      "\n",
      "\t\t\t Nel mondo m’acquistai merto infinito;\n",
      "\n",
      "\t\t\t Ne l’intagliar le corna a mio marito\n",
      "\n",
      "\t\t\t Lasciai il pennello e presi lo scalpello\n",
      "\n",
      "\t\t\t [Giovan Francesco Loredano].\n",
      "\n",
      "\t\t\t Gentil’esca de cori a chi vedermi\n",
      "\n",
      "\t\t\t Poteva sempre fui nel cieco Mondo;\n",
      "\n",
      "\t\t\t Hor, che tra questi marmi mi nascondo,\n",
      "\n",
      "\t\t\t Sono fatta Gentil’esca de vermi [Pietro Michiele]33.\n",
      "\n",
      "\t\t\t La strada per vedere esercitato un totale rispetto della figura dell’artista donna è ancora lunga. L’atavica misoginia che affligge la società italiana non perde mai occasione di tornare alla ribalta in un rigurgito di violenza vestita da ironia.\n",
      "\n",
      "\t\t\t  <placename> Povera Artemisia </placename> , se fosse vissuta a  <placename> Bologna </placename> , forse le cose sarebbero andate diversamente per lei, come dimostra la breve e intensa carriera di Elisabetta Sirani.\n",
      "\n",
      "\n",
      "\n",
      "\n",
      "\n",
      "Il virtuosismo di Elisabetta Sirani (1638-1665)\n",
      "\n",
      "\n",
      "\t\t\t Un lampo di vita, la sua.\n",
      "\n",
      "\t\t\t Solo ventisette anni, dieci dei quali consumati a dipingere e costruire una carriera contro ogni pregiudizio e diffidenza. È un vero scandalo che Elisabetta Sirani oggi non sia conosciuta quanto Artemisia, perché la sua esistenza meriterebbe l’attenzione di romanzieri e registi, che potrebbero ricamare storie magnifiche sulla sua velocità nell’uso del pennello, sulla sua generosità nel costruire una scuola per giovani artiste e su una morte ancora avvolta nel mistero. Appena circola a  <placename> Bologna </placename>  la notizia della sua scomparsa, si apre un processo che vede alla sbarra la sua allieva prediletta e la governante di casa, coinvolte in una causa in cui fanno capolino invidie, passioni omosessuali non corrisposte e gelosie, che saranno poi insabbiate dal referto medico: la Sirani sarebbe morta per una peritonite dovuta alla rottura di un’ulcera peptica.\n",
      "\n",
      "\t\t\t Riavvolgiamo il nastro.\n",
      "\n",
      "\t\t\t Anche la Sirani nasce in un contesto dove l’arte è il pane quotidiano: suo padre Giovanni Andrea è primo assistente di Guido Reni, dipinge, e si diletta anche nell’attività di mercante. Questo, però, non significa che Elisabetta abbia subito la strada spianata. Pare che la sua formazione sia avvenuta grazie alla caparbia volontà di imparare a disegnare per rendersi utile in famiglia. Tenuta lontana dalle lezioni di disegno dal vero, si concentra sulle statue antiche, fino a maturare una facilità nella composizione che diventa ben presto un tratto distintivo del suo lavoro. Appena il padre la autorizza a realizzare dei lavori in autonomia, sorprende tutti per la sua velocità: si dice che riesca a concludere un busto dipinto in una sola seduta. In realtà, la sua rapidità è testimoniata dal registro che fin da giovanissima Elisabetta decide di compilare ogni giorno, appuntando il nome dei clienti, il soggetto del quadro, le sue dimensioni e i gioielli ricevuti per compenso. Un documento prezioso e raro, che ci permette oggi di calcolare il numero di opere prodotte in dieci anni: duecento tele, quindici stampe e innumerevoli disegni e schizzi acquarellati34.\n",
      "\n",
      "\t\t\t Con una media invidiabile di venti quadri all’anno, Elisabetta riesce a bruciare le tappe grazie anche agli eventi imprevedibili che provocano profondi cambiamenti nella sua vita. A soli quarantotto anni suo padre viene colpito da una grave forma di gotta che lo costringe ad abbandonare l’attività. La bottega ricade completamente sulle spalle della figlia, che diventa capomae­stra all’improvviso. Credete che la ragazza ne sia sopraffatta? Assolutamente no.\n",
      "\n",
      "\t\t\t Ma ancorché in dì pochi anni ch’ella visse, e che cominciò a dipingere solamente, per così dire, tante qui si vedeano esser l’opre da lei registrate, che più in un intero, e ben lungo corso di vita non n’avria fatto qualsiasi altro Pittore; quelle però sole ci appariscono, il premio delle quali toccava al Padre, servendosi egli poi del contante a comun beneficio della  <placename> Casa </placename> , ma per lei solo, che poco poté goderli, riserbando tutti gli argenti, ori, gioie, e simili, che andavano a titolo di regalo35.\n",
      "\n",
      "\t\t\t Un capomastro si occupava di tutte le spese dei propri collaboratori, dagli stipendi al versamento delle quote d’iscrizione alla corporazione dei pittori, fondamentale per il rispetto di certi loro diritti e per ottenere il permesso a svolgere la professione. Casa Sirani conta non solo i nove membri dell’ampia famiglia con relativa servitù, ma anche gli apprendisti e gli assistenti di bottega: in totale, una ventina di bocche da sfamare e circa dieci tributi da pagare.\n",
      "\n",
      "\t\t\t La giovane pittrice si arma di tutto il suo entusiasmo e trasforma l’atelier in un laboratorio dove si sperimenta un linguaggio nuovo, in cui le proposte carraccesche verranno proiettate in un estro barocco che diventerà il segno distintivo dello stile della Sirani. Corpi che ruotano su sé stessi in pose spesso rocambolesche, contrasti di colori, luci formidabili, che le varranno il titolo di «virtuosa del pennello». Dalla produzione di «quadretti da letto» – per lo più  <placename> Madonne </placename>  e scene devozionali, in cui domina l’interazione intima e affettuosa tra madre e figlio – passa presto alla realizzazione di pale d’altare, come l’enorme Battesimo di Cristo della  <placename> certosa di Bologna </placename> , e quadri di storia, fino ad allora interdetti alle pittrici. Sono soprattutto donne le sue sostenitrici, che si ritrovano spesso ritratte in esaltanti allegorie: la contessa Anna Maria Ranuzzi assume gli attributi della Carità mentre il marito Vincenzo Ferdinando diventa Cupido; Ortensia Leoni Cordini appare invece come santa Dorotea. Nel 1661 Margherita de’ Medici promuove la sua Madonna col Bambino, Santa Elisabetta e Santa Margherita ( <placename> San Lorenzo in Fonte </placename> ,  <placename> Roma </placename> ) e Vittoria della Rovere ordina un Amorino Trionfante ( <placename> Bologna </placename> ,  <placename> Collezione privata </placename> ), destinato alle nozze della nuora, la principessa di  <placename> Francia </placename>  Marguerite Louise d’Orléans.\n",
      "\n",
      "\t\t\t Elisabetta sa organizzare quadri complessi, dove personaggi e accessori contribuiscono a creare composizioni erudite, che accompagna ad uno stile dalle pennellate rapide ed estremamente liquide per smorzare il contrasto del chiaroscuro.\n",
      "\n",
      "\t\t\t Con la maturazione dello stile, i dipinti diventano sempre più naturalistici e sempre meno dipendenti dai modelli idealizzati di Guido Reni: la Sirani comincia a «far maniera da sé», come scrive il Malvasia, lasciandosi trasportare da una sorta di rapporto affettivo con il suo soggetto. Sono opere talmente riuscite che a  <placename> Bologna </placename>  comincia a serpeggiare il sospetto che non possano esser frutto della mano di una donna. Elisabetta è costretta ad allestire delle sessioni di lavoro pubbliche per fugare il dubbio che quelle tele siano opera del padre o di qualche altro collaboratore di bottega. Il talento artistico è un fatto talmente poco riferito al genere femminile che la Sirani deve sottoporsi alle più ignominiose umiliazioni pur di affermare la sua virtù. Per non lasciare anonimi i suoi dipinti inventa un modo molto curioso per applicare la firma: la ritroviamo ricamata su particolari degli abiti (bottoni, polsini, scollature) o su elementi dell’arredo come i cuscini oppure, ancora, a mo’ di iscrizione negli spigoli delle architetture dipinte. Qualsiasi espediente è valido per affermare la sua dignità di autrice.\n",
      "\n",
      "\t\t\t Dopo tanti successi conquistati con l’ostinata consapevolezza del proprio talento, nel 1662 l’ <placename> Accademia di San Luca di Roma </placename>  le attribuisce il titolo di Professoressa, che Elisabetta tradurrà immediatamente nell’apertura della bottega paterna ad un folto numero di aspiranti pittrici: undici apprendiste in tutto, fra cui le pregevoli Elena Maria Panzacchi, Veronica Fontana, Lucrezia Scarfaglia, Teresa Coriolano e Angela Teresa Muratori.\n",
      "\n",
      "\t\t\t Ancora scossa dal divieto di frequentare l’ <placename> Accademia dei Carracci </placename> , la Sirani decide di crearne una in proprio, dove lascerà il segno nello sviluppo della pittura bolognese del XVII secolo.\n",
      "\n",
      "\t\t\t Il suo contributo emerge soprattutto nel momento in cui affronta l’iconografia delle eroine consegnate alla storia dalla Bibbia e dalla mitologia: la sua originalità si legge nelle pose e nelle espressioni di Giuditta – uno dei temi più cari alle pittrici del Seicento –, Dalila, Cleopatra, Circe. In queste tele le donne non risultano al servizio della celebrazione di grandi uomini, ma sono figure indipendenti, attive, intelligenti, determinate e audaci, vale a dire dotate di valori generalmente associati alla sfera maschile. Da vittima del pettegolezzo misogino, Elisabetta diventa una donna che dipinge coniando una maniera «mascolina». Carlo Malvasia sostiene che l’artista dipinga «più che da uomo» e che abbia «del virile e del grande».\n",
      "\n",
      "\t\t\t Nel 1664 Elisabetta ha solo ventisei anni, ma supera per fama gran parte dei suoi colleghi bolognesi: è apprezzata dal mercato, dagli intellettuali, dai nobili e dalle istituzioni. Il suo prestigio ha superato abbondamente le mura felsinee per dilagare nelle corti d’ <placename> Europa </placename> , che fanno a gara per ottenere una sua tela.\n",
      "\n",
      "\t\t\t Per la prima volta, la pratica universitaria che vede alcune professoresse dare vita ad una scuola di pensiero – come accade con Bettisia Gozzadini o Novella D’Andrea – si sposta anche nell’ambito artistico, dove ad insegnare tecnica, stile, colore e composizione è una donna, che non ha bisogno alcuno di mentori.\n",
      "\n",
      "\t\t\t È assai curioso che una delle spiegazioni della sua precoce scomparsa si muova tra le maglie delle rivalità femminili.\n",
      "\n",
      "\t\t\t Elisabetta ha appena ultimato la bellissima Madonna del cuscino per la duchessa Enrichetta Adelaide di Savoia e sta lavorando ad una commissione ricevuta dalla granduchessa di  <placename> Toscana </placename>  Vittoria della Rovere e dall’imperatrice Eleonora Gonzaga, quando si ammala a metà del 1665, lamentando gravi sofferenze di stomaco. Di lì a poco passerà a miglior vita, lasciando il sospetto di un avvelenamento che si concentra su due principali indiziate: l’allieva Ginevra Cantofoli e la governante Lucia Tolomelli. Il processo a loro carico si conclude con una archiviazione, ma il fatto contribuisce ad esaltare il mito di Elisabetta Sirani, che al suo funerale verrà celebrata come «la gloria del sesso Donnesco, la Gemma d’Italia e il  <placename> Sole della Europa </placename> », mentre  <placename> Malvasia </placename> , che l’aveva incoraggiata e aiutata ad avviare la sua carriera, la definirà «Pittrice Eroina».\n",
      "\n",
      "\t\t\t Dopo le esequie, verrà sepolta nella  <placename> basilica di San Domenico </placename>  a  <placename> Bologna </placename> , accanto a Guido Reni. Neanche a suo padre sarà riservato un tale privilegio.\n",
      "\n",
      "\n",
      "\n",
      "\n",
      "\n",
      "Le amazzoni: Fede Galizia (1578?-1630) e Giovanna Garzoni (1600-1670)\n",
      "\n",
      "\n",
      "\t\t\t Non sempre avere come genitore un pittore affermato è un vantaggio. I casi della  <placename> Gentileschi </placename> , della Fontana e della Sirani sono confutati dalla controversa esperienza di Marietta Robusti, che già dal soprannome diventa l’emblema di una ragazza oscurata dalla fama del padre: la  <placename> Tintoretta </placename> . Ad oggi, non ci sono opere che le siano state attribuite con certezza e la sua presenza nell’arte del Cinquecento si limita a due ritratti che le avrebbe dedicato il padre: da bambina, mentre assiste alla presentazione di Maria al Tempio in uno dei teleri della chiesa della  <placename> Madonna dell’Orto </placename>  a  <placename> Venezia </placename> , e da adolescente, in un dipinto nel quale si sarebbe autoritratta in vesti maschili, pur di poter apparire. Sarà per il fatto che il padre Jacopo Tintoretto l’ha avuta fuori dal matrimonio – condizione che le impedisce di entrare nell’asse di eredità dell’illustre maestro –, sarà per la sua timidezza, ma Marietta sembra più un’ombra che si aggira tra le calli attaccata al mantello del celebre e volitivo genitore. D’altro canto, si racconta che il pittore le sia talmente legato da decidere di dedicarle un ritratto sul letto di morte: la ragazza, oltre a non aver avuto grandi opportunità per emergere, si vede anche tolta la vita ancor prima del padre. Un destino davvero infame, il suo, che ne restituisce una memoria amara e ne fa un caso raro all’interno del folto novero delle artiste che tra la fine del Cinquecento e gli inizi del Seicento arricchiscono le cronache culturali di mezza  <placename> Europa </placename> .\n",
      "\n",
      "\t\t\t Tra tutte, due meritano una menzione particolare per i loro meriti e il contributo che hanno dato alla storia dell’arte di quel tempo: Fede Galizia e Giovanna Garzoni.\n",
      "\n",
      "\t\t\t Alla base del successo di un numero crescente di artiste all’inizio del XVII secolo, oltre al talento e alla caparbietà, c’è anche un fenomeno davvero curioso, che ha a che fare con la particolare congiuntura culturale e politica in cui queste donne si trovano a vivere. L’ <placename> Italia </placename> , soprattutto quella sotto lo  <placename> Stato Pontificio </placename> , in cui risiedono le città che danno i natali alla maggior parte di loro, è travolta dall’onda normalizzatrice del concilio di Trento, che individua negli artisti lo strumento per affermare dogmi e improntare la vita quotidiana ai dettami della Chiesa. In questa chiamata alle armi succede che le artiste donne sollecitino l’attenzione di prelati e pontefici, che benedicono il loro operato. Il profilo di queste amazzoni dell’arte si adatta perfettamente ai requisiti del nuovo identikit tridentino, che ha assunto la Madonna come vessillo e modello di santità: sono tutte vergini – lo dichiarano orgogliose nei loro dipinti – e restano tali se non si sposano, sono madri amorevoli e, soprattutto, dipingono con grande passione Madonne ed eroine bibliche, spesso e volentieri sostituendo il proprio volto a quello delle protagoniste. È un fatto che nel corpus delle opere di ciascuna di queste artiste troviamo rappresentata Giuditta che decapita Oloferne.\n",
      "\n",
      "\t\t\t È un caso? Non esiste un legame storico documentato che giustifichi questo fenomeno, ma forse è possibile trovare una motivazione a questa coincidenza. Giuditta è un esempio di moralità inoppugnabile.\n",
      "\n",
      "\t\t\t Giuditta era rimasta nella sua casa in stato di vedovanza ed erano passati già tre anni e quattro mesi. Si era fatta preparare una tenda sul terrazzo della sua casa, si era cinta i fianchi di sacco e portava le vesti delle vedove. Da quando era vedova digiunava tutti i giorni, eccetto le vigilie dei sabati e i sabati, le vigilie dei noviluni e i noviluni, le feste e i giorni di gioia per  <placename> Israele </placename> . Era bella d’aspetto e molto avvenente nella persona; inoltre suo marito Manàsse le aveva lasciato oro e argento, schiavi e schiave, armenti e terreni ed essa era rimasta padrona di tutto. Né alcuno poteva dire una parola maligna a suo riguardo, perché temeva molto Dio36.\n",
      "\n",
      "\t\t\t Viene a sapere che gli  <placename> Israeliti </placename> , il suo popolo, stanno per arrendersi al generale babilonese Oloferne. Si offre allora di andare ad incontrarlo per ucciderlo e porre fine alla minaccia.\n",
      "\n",
      "\t\t\t Abbigliata con i suoi monili più preziosi per sedurlo, riesce ad incontrare il nemico e a combinare una cena, nella quale Oloferne cade tramortito a letto sotto l’effetto del vino che la donna gli ha fatto bere.\n",
      "\n",
      "\t\t\t Avvicinatasi alla colonna del letto che era dalla parte del capo di Oloferne, ne staccò la scimitarra di lui; poi, accostatasi al letto, afferrò la testa di lui per la chioma e disse: «Dammi forza, Signore Dio d’Israe­le, in questo momento». E con tutta la forza di cui era capace lo colpì due volte al collo e gli staccò la  <placename> testa37 </placename> .\n",
      "\n",
      "\t\t\t Ecco il momento che ha ispirato le numerose rappresentazioni che hanno attraversato i secoli. Ad esclusione di Artemisia, che dipinge il colpo deciso di Giuditta e i fiotti di sangue che insozzano il materasso – alla maniera di Caravaggio –, lo sguardo delle artiste sue contemporanee spesso rinuncia a insistere sugli aspetti cruenti della scena, per attardarsi sull’abito della donna e sugli aspetti più femminili della sua figura.\n",
      "\n",
      "\t\t\t Fede Galizia ne cinge la testa di perle che incastonano un prezioso diadema e sfiorano il décolleté in un doppio giro. Ma soprattutto l’abbiglia con una veste ricamata a filo d’oro con una tale maestria da indurre il sospetto che si tratti di uno dei costumi che l’artista ha contribuito a realizzare per una delle numerose commissioni che giungono al padre Nunzio. Un abito di Fede è quello che indossa il duca di  <placename> Mantova </placename>  Vincenzo Gonzaga in occasione delle nozze di Ferdinando de’ Medici con Cristina di Lorena. Diventa addirittura costumista teatrale quando a  <placename> Milano </placename>  le ordinano di studiare l’abbigliamento degli attori nella Caduta di Fetonte, commissionati dal governatore di  <placename> Milano </placename>  Juan Fernández nel 1594. Nel capoluogo lombardo, dove cresce e si afferma, Fede riesce presto a dare prova della sua tecnica raffinata e di un grande spirito di osservazione. Senza la sua sensibilità, Paolo Morigia non avrebbe ottenuto un ritratto altrettanto iconico. Non è soltanto una prova della grande capacità della  <placename> Galizia </placename>  di dipingere dal vero, ma è anche la testimonianza di quanto sia interessata ad inserire nei suoi lavori dettagli che puntino esclusivamente a stupire lo spettatore – e il cliente – nel perfetto spirito della meraviglia barocca. Nelle lenti che  <placename> Morigia </placename>  si è appena tolto dal naso per offrire il volto alla pittrice, si riflette la finestra da cui prende luce il dipinto: in due lenti compaiono due diversi frammenti della finestra, grazie ad un virtuosismo che va oltre la semplice rappresentazione della realtà e sposta la ricerca di Fede sul piano dell’ottica e della rifrazione. Non stupisce che un virtuoso dell’illusione come Giuseppe Arcimboldi abbia voluto introdurre Fede alla corte praghese di Rodolfo II, dove si trova a lavorare all’inizio degli anni Novanta. A sollecitare l’interesse dell’artista sono soprattutto le nature morte dipinte dalla  <placename> Galizia </placename> , piccoli saggi di realismo che non rinunciano ad invenzioni originali. Delle sessantatré opere oggi inserite nel suo catalogo, ben quarantaquattro rappresentano frutti e fiori – preferibilmente pesche, pere e gelsomini – trattati con rigore geometrico. Il pennello stende il colore con tale delicatezza da produrre un forte senso di rarefazione atmosferica e sospensione temporale.\n",
      "\n",
      "\t\t\t Non è una donna d’azione, Fede. Preferisce lavorare nell’ombra della bottega del padre e produrre opere raffinate, che risultano talmente originali da procurarle comunque la stima delle corti europee per la sua capacità di rivelare l’anima e il sentimento degli oggetti rappresentati. È stato detto che le sue nature in posa «sono preghiere sottilmente allegoriche», soggetti «apertamente legati alle tematiche della  <placename> Controriforma»38 </placename> . La buccia delle mele è sempre segnata dal buco di un verme, che ricorda come la vita custodisca il mistero della morte, le pesche – simbolo di trinità perché composte di tre elementi: buccia, polpa e nocciolo – sono sempre attaccate alle loro foglie, affusolate come la lingua che esprime la verità, le rose hanno perso vigore e appassiscono rapidamente, le foglie d’uva s’accasciano sulle prugne appena colte. Si respira il senso di precarietà della vita nelle nature morte di Fede Galizia.\n",
      "\n",
      "\t\t\t Sono diverse da quelle che produce Giovanna Garzoni, che diventa una specialista del genere grazie ad un incontro fortuito.\n",
      "\n",
      "\t\t\t Giunge da  <placename> Ascoli </placename>  a  <placename> Venezia </placename>  ancora molto giovane e rimane presto coinvolta nella rutilante vita lagunare: la città è affollata di navi e merci provenienti da ogni angolo del globo. Fin da piccola Giovanna dimostra una certa irrequieta propensione a spostarsi, viaggiare e scoprire nuove realtà.  <placename> Venezia </placename>  le offre il privilegio di vedere gran parte del mondo concentrato in una sola località, dove la ragazza si fa spazio a suon di trovate strabilianti, che le aprono le porte dei preziosi palazzi patrizi e delle facoltose famiglie venete.\n",
      "\n",
      "\t\t\t Uno dei suoi biglietti da visita è il Libro de’ caratteri cancellereschi corsivi, un volume pensato come una raccolta delle sue migliori prove di calligrafia, arte cui si dedica fin dall’adolescenza. In una delle prime pagine si cimenta nella composizione di un galeone sui flutti, muovendo la penna senza mai staccarla dal foglio. Una piccola magia, che Giovanna copia da un lavoro del pittore olandese Jan van de Velde: non è da escludere che l’artista si sia esibita in questo gesto virtuoso davanti al pubblico, che è solita intrattenere «col canto e con il suono»39. Il suo diventa presto uno stile cosmopolita, tanto che i contemporanei spesso si confondono sulla sua nazionalità: passa dall’essere riconosciuta come «genoese», lucchese, francese, fiamminga o aquilana. Tale è la sua maestria nel controllare le minime variazioni del pennello che si dedica alla realizzazione di ritratti in miniatura con una tecnica che qualcuno descrive puntinista, manifestando in realtà una straordinaria sensibilità nella costruzione della figura attraverso un uso sapiente del colore.\n",
      "\n",
      "\t\t\t La sua notorietà supera presto i confini lagunari e nel 1630 le procura un invito a  <placename> Napoli </placename> , dove il duca d’Alcalà vuole che si trasferisca assieme ad Artemisia Gentileschi. La loro sarà un’amicizia sincera e duratura, a dimostrazione del fatto che la rivalità tra artisti si scioglie in una certa complicità quando passa al genere femminile40. Mentre Artemisia si stabilisce subito nella città partenopea, Giovanna si trattiene a  <placename> Roma </placename> , dove incontra  <placename> Cassiano dal Pozzo </placename> .  <placename> Cassiano </placename>  è uno di quegli eruditi cui si deve gran parte delle meraviglie che producono gli artisti nella prima metà del Seicento a  <placename> Roma </placename> : è amico e committente di Nicolas Poussin e Gian Lorenzo Bernini, maestro di camera del cardinal Francesco Barberini – col quale si reca in  <placename> Spagna </placename>  annotando l’esperienza in un appassionante diario di viaggio – e accademico dei Lincei. Per restituire un’idea dell’influenza che esercita nel milieu culturale italiano alla sua epoca, basti ricordare che è lui ad attribuire alla Monna Lisa il nome «Gioconda», durante la sua infaticabile ricerca dei manoscritti leonardeschi sparsi in tutta  <placename> Europa </placename> . All’arrivo della Garzoni a  <placename> Roma </placename> ,  <placename> Cassiano </placename>  è impegnato nella creazione del cosiddetto  <placename> Museo cartaceo </placename> , una raccolta enciclopedica di disegni e stampe organizzata in due principali ambiti. Dal  <placename> Pozzo </placename>  dedica una prima parte all’architettura dall’antichità al XVII secolo, mentre una seconda sezione risponde alla sua passione per la natura, descritta nei suoi fenomeni più semplici, fino alle sue eccentriche manifestazioni botaniche e animali. È su questo piano che si consuma la relazione intellettuale tra Cassiano e Giovanna, che già a  <placename> Venezia </placename>  si è rovinata la vista per copiare in ogni minimo dettaglio gli animali descritti da Albrecht Dürer in alcuni celebri fogli.  <placename> Cassiano </placename>  la introduce nell’Accademia dei Lincei, dove l’artista può consultare la  <placename> Syntaxis Plantaria </placename> , una raccolta di illustrazioni botaniche appena completata da Federico Cesi. La collezione è straordinariamente innovativa, perché per la prima volta questi disegni si concentrano sulle parti riproduttive delle piante. La Garzoni apprende un metodo nuovo per rappresentarle, accostandosi all’atteggiamento scientifico che si serve dello sguardo oculare usato dai botanici. Questa esperienza le varrà l’ordine delle «carte dei semplici» da parte dei Medici, una serie di fogli in cui l’artista riproduce con estrema fedeltà e freddezza scientifica erbe officinali, prodotti dell’orto, quelle verdure che finiscono sulla tavola dei nobili.  <placename> Ranuncoli </placename> , cipolle, fagiolini, carciofi, ma anche fichi, pesche, ciliegie, in cui le risulta utile la sua esperienza nella miniatura e nella stesura delle ombre, che danno a questi elementi una presenza scenica fuori dal comune. Le sue nature morte sono più limpide e accurate di quelle della collega Fede Galizia. Potremmo definirle più «distaccate», quasi un corrispondente dell’atteggiamento granitico che l’amica Gentileschi assume di fronte alle scene più cruente che si trova a ideare.\n",
      "\n",
      "\t\t\t Oltre ad una breve esperienza comune a  <placename> Napoli </placename> , Artemisia e Giovanna si recano insieme in  <placename> Inghilterra </placename> , di cui restano ben poche testimonianze. A ben guardare, questo viaggio è una prova ulteriore dell’estrema libertà con cui la Garzoni affronta la sua vita, sempre pronta ad accogliere inviti e a spostarsi dove le si offrono migliori opportunità. Un brevissimo matrimonio, concluso per la precoce scomparsa del marito, le conferisce anche quella vedovanza che all’epoca si rivela uno stato sociale particolarmente utile a una donna col desiderio di muoversi da sola senza destare quei sospetti che potrebbero minacciare la sua rispettabilità.\n",
      "\n",
      "\t\t\t Giovanna è una viaggiatrice infaticabile. Al rientro dall’ <placename> Inghilterra </placename>  passa per la  <placename> Francia </placename> , dove lascia un ritratto del cardinal Richelieu, si ferma a  <placename> Torino </placename> , dove ritrova i Savoia, suoi committenti prediletti, e giunge in  <placename> Toscana </placename>  dove arricchirà il suo repertorio di immagini con mappe del mondo – di cui i Medici vanno pazzi – e una serie di nature morte inaspettate. Il suo sguardo si posa soprattutto sulla collezione di ceramiche cinesi che affolla le consoles delle ville toscane. È quasi un secolo che i beni esotici hanno cominciato a impinguare le raccolte principesche di tutta  <placename> Europa </placename>  per essere mostrati agli ospiti più prestigiosi come segno di distinzione e conoscenza delle maggiori novità geografiche del momento. Avere in casa vasi  <placename> Ming </placename>  o statuine  <placename> Qing </placename>  permette ai signori di sentirsi parte di quella straordinaria avventura che è la conquista del mondo, senza il bisogno di muoversi dal divano del proprio salotto. Le porcellane cinesi diventano un vero oggetto di culto, soprattutto perché nessuno in  <placename> Europa </placename>  riesce ad imitarne la consistenza. Da elementi preziosi e rari, destinati alle vetrine dei piani nobili, nel Seicento la loro diffusione grazie alla Compagnia delle Indie permette alle famiglie patrizie di farne uso a tavola nei momenti di convivialità come la degustazione del tè, del caffè o della cioccolata. È proprio questo uso quotidiano che colpisce l’occhio della Garzoni, che può ammirare una enorme quantità di pezzi nella Guardaroba medicea e nelle numerose residenze sparse nella campagna toscana: un inventario del 1640 ne conta oltre duemila, conservati a  <placename> Palazzo Vecchio41 </placename> . Giovanna li riempie di frutta nei suoi dipinti e ne riproduce liberamente gli ornamenti floreali su fogli di pergamena, nel tentativo di restituire l’intensità emotiva che permea all’epoca la bella società europea, in cui si muove come un’artista indipendente.\n",
      "\n",
      "\n",
      "\n",
      "\n",
      "\n",
      "\t\t\t 1  <placename> Baldesar Castiglione </placename> , Il Libro del Cortegiano, a cura di Giulio Preti, Einaudi, Torino 1960, pp. 20-21.\n",
      "\n",
      "\t\t\t 2 Ivi, p. 251.\n",
      "\n",
      "\t\t\t 3 Ibid.\n",
      "\n",
      "\t\t\t 4 Ivi, p. 258.\n",
      "\n",
      "\t\t\t 5 Martina Damiani, La posizione di rilievo assunta dalla donna nella trattatistica rinascimentale, in Luisa Secchi Tarugi (a cura di), La donna nel Rinascimento. Amore, famiglia, cultura, potere, Atti del XXIX Convegno internazionale ( <placename> Chianciano Terme-Montepulciano </placename> , 20-22 luglio 2017), Franco Cesati,  <placename> Firenze </placename>  2019, pp. 331-341.\n",
      "\n",
      "\t\t\t 6  <placename> Castiglione </placename> , Il Libro del Cortegiano cit., p. 15.\n",
      "\n",
      "\t\t\t 7 Giorgio Vasari, Le vite de’ più eccellenti architetti, pittori, et scultori italiani, da Cimabue insino a’ tempi nostri. Nell’edizione per i tipi di Lorenzo Torrentino,  <placename> Firenze </placename>  1550, Einaudi, Torino 2015, p. 729.\n",
      "\n",
      "\t\t\t 8 Mattia Lullini, I documenti relativi all’attività di Properzia de’ Rossi nell’ <placename> Archivio della Fabbriceria </placename>  della  <placename> basilica di San Petronio </placename>  a  <placename> Bologna </placename> , in Vera Fortunati, Irene Graziani, Properzia de’ Rossi: una scultrice a  <placename> Bologna </placename>  nell’età di Carlo V, Compositori,  <placename> Bologna </placename>  2008, p. 80.\n",
      "\n",
      "\t\t\t 9 Vasari, Le vite cit., p. 729.\n",
      "\n",
      "\t\t\t 10 Fredrika H. Jacobs, The Construction of a Life: Madonna Properzia De’ Rossi ‘Schultrice’ Bolognese, in «Word & Image», IX, 1993, 2, p. 125.\n",
      "\n",
      "\t\t\t 11 Vasari, Le vite cit., p. 731.\n",
      "\n",
      "\t\t\t 12 Ibid.\n",
      "\n",
      "\t\t\t 13 Michael W. Cole, Sofonisba’s Lesson. A Renaissance Artist and Her Work, Pricenton University Press, Princeton 2020.\n",
      "\n",
      "\t\t\t 14 Lettere scelte del Commendatore Annibal Caro, Tipografia di Raffaele Paci,  <placename> Napoli </placename>  1856, p. 53.\n",
      "\n",
      "\t\t\t 15 Ivi, p. 55.\n",
      "\n",
      "\t\t\t 16 Presso il Gabinetto dei Disegni e delle Stampe del Museo di Capodimonte.\n",
      "\n",
      "\t\t\t 17 Marcella Morviducci (a cura di), Carteggio universale di Cosimo I de Medici, vol. VII, Pagnini,  <placename> Firenze </placename>  2004, p. 374.\n",
      "\n",
      "\t\t\t 18 Xavier F. Salomon (a cura di), Van Dyck in  <placename> Sicily </placename> ,  <placename> Silvana </placename> ,  <placename> Milano </placename>  2012, p. 37.\n",
      "\n",
      "\t\t\t 19 Ibid.\n",
      "\n",
      "\t\t\t 20 «Lavinia, vergine, Figlia di Prospero Fontana, estrasse l’immagine del suo viso [letteralmente: “della sua bocca”] da uno specchio nell’anno 1577» (trad. dell’autore).\n",
      "\n",
      "\t\t\t 21 Vera Fortunati (a cura di), Lavinia Fontana, catalogo della mostra presso il  <placename> Museo Civico Archeologico di Bologna </placename> , 1° ottobre-4 dicembre 1994,  <placename> Mondadori-Electa </placename> ,  <placename> Milano </placename>  1994, p. 33.\n",
      "\n",
      "\t\t\t 22 Oggi conservata presso il  <placename> Davis Museum </placename> , Wellesley College (Mass.).\n",
      "\n",
      "\t\t\t 23 Giuditta e Oloferne, 1692-1694, olio su tela, 210 x 172 cm,  <placename> Parma </placename> ,  <placename> Pinacoteca Stuard </placename> .\n",
      "\n",
      "\t\t\t 24 Giovanni Baglione, Le Vite De’ Pittori, Scultori Et Architetti. Dal Pontificato di Gregorio XIII del 1572. In fino a ’tempi di Papa Urbano VIII nel 1642,  <placename> Ulan Press </placename> ,  <placename> Neuilly-sur-Seine </placename>  2012, p. 333.\n",
      "\n",
      "\t\t\t 25 Minerva in atto di abbigliarsi, 1613, olio su tela, 258 x 190 cm,  <placename> Roma </placename> ,  <placename> Depositi della Galleria Borghese </placename> .\n",
      "\n",
      "\t\t\t 26 Cesare Ripa, Iconologia, a cura di Sonia Maffei, Einaudi, Torino 2012, p. 479.\n",
      "\n",
      "\t\t\t 27 Cit. in Artemisia Gentileschi, Lettere - precedute da Atti di un processo per stupro, a cura di Eva Menzio,  <placename> Abscondita </placename> ,  <placename> Milano </placename>  2004, p. 11.\n",
      "\n",
      "\t\t\t 28 Archivio di Stato,  <placename> Archivio del Tribunale Criminale del Governatore </placename>  di Roma, processo 7, busta 104, anno 1612, cit. ivi, p. 138.\n",
      "\n",
      "\t\t\t 29 Ibid.\n",
      "\n",
      "\t\t\t 30 Ivi, p. 141.\n",
      "\n",
      "\t\t\t 31 Ivi, p. 144.\n",
      "\n",
      "\t\t\t  <placename> 32 Ivi </placename> , p. 145.\n",
      "\n",
      "\t\t\t  <placename> 33 Ivi </placename> , p. 147.\n",
      "\n",
      "\t\t\t 34 Nota delle pitture fatto da me Elisabetta Sirani, in Carlo Cesare Malvasia,  <placename> Felsina </placename>  pittrice, vite de’ pittori bolognesi, Nabu Press,  <placename> Charleston </placename>  2014.\n",
      "\n",
      "\t\t\t  <placename> 35 Ivi </placename> , p. 400.\n",
      "\n",
      "\t\t\t 36 Libro di Giuditta, 8, 4-8.\n",
      "\n",
      "\t\t\t  <placename> 37 Ivi </placename> , 13, 6-8.\n",
      "\n",
      "\t\t\t 38 Francesco Solinas durante la conferenza Quadri di un’esposizione: “Le Signore del Barocco”, storie di grandi pittrici nell’ <placename> Italia </placename>  della Controriforma,  <placename> Accademia di San Luca </placename> , 16 gennaio 2019.\n",
      "\n",
      "\t\t\t 39 Carlo Ridolfi, Le maraviglie dell’arte: ovvero, le vite degli illustri  <placename> Pittori Veneti </placename>  e dello  <placename> Stato </placename>  (1648),  <placename> Multigrafica </placename> ,  <placename> Roma </placename>  1965, p. 44.\n",
      "\n",
      "\t\t\t 40 Sheila Barker, L’universo di Giovanna Garzoni. L’arte, i viaggi e un immaginario geografico senza confini, in Id. (a cura di), “La Grandezza dell’Universo” nell’arte di Giovanna Garzoni, catalogo della mostra presso le  <placename> Gallerie degli Uffizi </placename> ,  <placename> Firenze Musei </placename> ,  <placename> Firenze </placename>  2020.\n",
      "\n",
      "\t\t\t 41 La Guardaroba medicea dell’Archivio di Stato di Firenze, a cura di Maria Grazia Vaccari,  <placename> Regione Toscana </placename> , Giunta regionale,  <placename> Firenze </placename>  1997.\n",
      "\n",
      "\n",
      "\n",
      "\n",
      "\n",
      "Autorevoli.\n",
      "\n",
      "XVII-XVIII secolo\n",
      "\n",
      "\n",
      "\t\t\t [Tra le artiste del XVII secolo c’è una grande assente: Plautilla Bricci, l’architettrice. La scelta di non parlarne è dovuta al fatto che nel 2019 è stata pubblicata una biografia romanzata dell’artista, uno dei testi più belli per scoprire la vita di un’architetta del Seicento. La sua mancanza in questo libro è un invito a leggere L’ <placename> architettrice di Melania Mazzucco </placename> , Einaudi, Torino 2019.]\n",
      "\n",
      "\t\t\t Per comprendere meglio il contesto nel quale si delinea la condizione femminile nel XVII secolo, è utile partire da un dibattito innescato da una donna fuori del comune ben due secoli prima. Un’italiana alla corte di  <placename> Francia </placename> .\n",
      "\n",
      "\t\t\t Sono sola, e sola voglio rimanere.\n",
      "\n",
      "\t\t\t Sono sola, mi ha lasciato il mio dolce amico;\n",
      "\n",
      "\t\t\t sono sola, senza compagno né maestro1.\n",
      "\n",
      "\t\t\t Siamo alla fine del Trecento. Alla morte del suo adorato marito, Christine de Pizan (1365-1430) si lascia andare ad un amaro lamento in versi che descrivono il profondo scoramento di una donna alle prese con una condizione sociale complicata da gestire – tra il XIV e il XV secolo – senza un compagno accanto. A dispetto del nome con cui la identifica la tradizione, Christine è nata a  <placename> Venezia </placename>  da una famiglia originaria di  <placename> Pizzano </placename> , borgo sull’ <placename> Appennino bolognese </placename> . Il padre Thomas, laureato all’ <placename> Università di Bologna </placename> , è medico, astrologo e consigliere personale di re Carlo V, da cui riceve rendite e doni che gli permettono di garantire alla figlia un agiato tenore di vita alla corte di  <placename> Francia </placename> . Proprio in quegli anni si sta sviluppando la  <placename> Biblioteca del Louvre </placename> , dove Christine ha libero accesso. Lì vive un’infanzia gioiosa, divora libri e, malgrado il parere contrario della madre che da piccola le suggerisce di dedicarsi ad «ago e filo», apprende il mestiere di copista, che le sarà molto utile quando, a distanza di poco tempo l’uno dall’altro, perderà sia suo padre che suo marito2.\n",
      "\n",
      "\t\t\t A quel punto, la vita luminosa di Christine sprofonda nell’abisso della solitudine, che descrive con grande trasporto nella lirica3 inserita all’interno della  <placename> Città delle Dame </placename> , un testo piuttosto insolito per l’epoca. Grazie al successo di questo testo diventa una delle prime scrittrici in lingua francese in grado di vivere grazie ad una propria opera letteraria. Nel volume racconta di aver ricevuto la visita di tre signore – Ragione,  <placename> Rettitudine </placename>  e Giustizia – che la invitano a costruire una fortezza per difendere le donne dalle maldicenze e dai pregiudizi avversi. La nuova cittadella è abitata da regine, sante, guerriere, poetesse, scienziate, indovine e dee, che dimostrano come uomini e donne siano uguali «per natura».\n",
      "\n",
      "\t\t\t Solo osservando l’esempio di quelle grandi dame, Christine riesce a superare la sua disperazione.\n",
      "\n",
      "\t\t\t Io Christine per la prima volta dopo tanto tempo comincio a ridere [...]\n",
      "\n",
      "\t\t\t per lungo tempo ho vissuto triste come in gabbia [...]\n",
      "\n",
      "\t\t\t nel dolore, ma la stagione è cambiata4.\n",
      "\n",
      "\t\t\t Il coraggio con cui affronta il destino le fa prendere coscienza del fatto che esista una sola soluzione alle difficoltà che le si presentano.\n",
      "\n",
      "\t\t\t Mi ritrovai con un animo forte e ardito,\n",
      "\n",
      "\t\t\t di cui mi stupivo, ma capii\n",
      "\n",
      "\t\t\t di essere diventato un vero uomo.\n",
      "\n",
      "\t\t\t Ed ancora: Allora diventai un vero uomo, non è una favola,\n",
      "\n",
      "\t\t\t capace di condurre le navi,\n",
      "\n",
      "\t\t\t Fortuna mi insegnò questo mestiere5.\n",
      "\n",
      "\t\t\t C’è una certa malcelata ironia in queste parole, che di pagina in pagina diventano sempre più feroci nei confronti della disparità sociale tra uomo e donna. Mentre la condizione femminile è ancora determinata dai pregiudizi maschili, che impongono alle ragazze di restare ai margini del mondo, a parte alcuni rari casi, la voce di Christine diventa un grido controcorrente che per la prima volta rende manifesto l’orgoglio femminile e ribalta le convinzioni del tempo, attaccando con decisione il monopolio maschile in ogni settore, soprattutto quello culturale.\n",
      "\n",
      "\t\t\t Ahimè, mio Dio, perché non mi hai fatta nascere maschio? Tutte le mie capacità sarebbero state al tuo servizio, non mi sbaglierei in nulla e sarei perfetta in tutto, come gli uomini dicono di essere6.\n",
      "\n",
      "\t\t\t Quando si imbatte nel Roman de la Rose, arriva ad indignarsi per la conclusione misogina aggiunta da Jean de Meung al testo originale di Guillaume de Lorris: non accetta l’idea che uno dei testi più diffusi dell’epoca si scagli contro le donne e il matrimonio. Decide allora di prendere la parola pubblicamente e di opporsi ad alcune argomentazioni che denigrano il suo sesso. «Christine osò dunque attaccare un testo notissimo lamentando la denigrazione delle donne e criticando la promiscuità fra donne e uomini auspicata da Jean de Meung [...]. Si innescò una controversia che produsse in tre anni una ventina di scritti fra trattati e lettere. Il coraggio dimostrato da Christine fu davvero notevole, considerata l’importanza del testo preso di mira e la rilevanza del suo autore, potente professore dell’ <placename> Università di Parigi»7 </placename> .\n",
      "\n",
      "\t\t\t Come è facile aspettarsi in un contesto così misogino come la  <placename> Francia </placename>  del XV secolo, la posizione espressa da Christine diventa oggetto di insulti che arrivano anche a mettere in discussione la sanità mentale di Christine. Pierre Col, segretario del re, non usa mezzi termini per mettere a tacere le opinioni della donna:\n",
      "\n",
      "\t\t\t O folle arroganza. O parola uscita troppo in fretta e senza saggezza dalla bocca di una donna, che condanna un uomo di così straordinaria capacità intellettuale, di cultura così vasta, che con grande fatica e pura determinazione ha scritto un così nobile libro8.\n",
      "\n",
      "\t\t\t Ma Christine non si scoraggia e raccoglie tutte le lettere che ha ricevuto e scritto in merito alla discussione, ne prepara due copie e le spedisce a Isabella di Baviera, regina di  <placename> Francia </placename> , e a Guillaume Tignonville, vescovo di  <placename> Parigi </placename> , chiedendo il loro intervento. Tra le pareti del suo studiolo elabora una strategia che coinvolge i maggiori poteri di  <placename> Parigi </placename> , l’autorità civile e quella religiosa, trasformando il dibattito in una questione pubblica e chiamando a testimone l’intera corte.\n",
      "\n",
      "\t\t\t Senza prendere mai di petto i suoi nemici uomini, Christine diventa l’intelligente pioniera di una questione che quasi due secoli dopo vedrà allargarsi la partecipazione femminile e l’inevitabile recessione delle posizioni misogine: la cosiddetta Querelle des femmes.\n",
      "\n",
      "\t\t\t Dalla  <placename> Francia </placename>  (Querelle des femmes) alla  <placename> Spagna </placename>  ( <placename> Contienda de mujeres </placename> ), dall’ <placename> Inghilterra </placename>  (Cause of women) all’ <placename> Italia </placename>  (Causa delle donne), a fine Cinquecento la discussione sul valore dei sessi si allarga a macchia d’olio, coinvolgendo donne e uomini che discutono nella propria lingua volgare, accendendo il dibattito nei salotti e nei contesti più vari.\n",
      "\n",
      "\t\t\t Partendo dalle antesignane riflessioni di Christine de Pizan, le donne elaborano un discorso polemico in prima persona, prendendo la parola in pubblico. La loro posizione non ha bisogno di avvalersi della mediazione di testi scritti da uomini, come è accaduto nel caso di Boccaccio. Nel corso di pochi decenni assistiamo ad un punto di svolta, potente e fondamentale, che alcuni storici hanno voluto descrivere come l’esordio di quella difesa dei diritti delle donne che condurrà al femminismo moderno. Se la discussione finora è stata condotta prevalentemente da autori che hanno vituperato o elogiato il genere femminile, dal XVII secolo entra in gioco in modo prepotente e sagace il parere delle donne stesse, che scendono in campo per la difesa della propria identità9.\n",
      "\n",
      "\n",
      "\n",
      "\n",
      "\n",
      "Il merito delle donne\n",
      "\n",
      "\n",
      "\t\t\t Il XVII secolo esordisce con la pubblicazione di un volume che si impone come cardine della posizione filogina nella Causa delle donne: per i tipi di Domenico Imberti, a  <placename> Venezia </placename>  esce Il merito delle donne. Ove chiaramente si scuopre quanto sieno elle degne e più perfette de gli huomini. La penna, che non risparmia parole forti e adirate, è quella di  <placename> Moderata Fonte </placename> , pseudonimo di Modesta dal Pozzo (1555-1592).  <placename> Veneziana </placename> , l’autrice rimane orfana all’età di un anno e passa l’infanzia contesa da vari parenti, che sperano di mettere le mani sul suo patrimonio. Dotata di straordinaria memoria e interesse per lo studio, riesce ad ottenere una buona educazione, che si esprime in testi poetici e nel trattato sulla condizione delle donne, che sarà pubblicato postumo dai suoi figli.\n",
      "\n",
      "\t\t\t Il merito delle donne, che  <placename> Moderata </placename>  termina di scrivere il giorno in cui muore dando alla luce una «fanciullina»10, si presenta come un dialogo, la forma letteraria più frequentata dai trattati rinascimentali. Protagoniste sono sette donne veneziane, che si ritrovano in una casa circondata da un bellissimo giardino per condurre «donneschi lavori» e «onesti spassi»:\n",
      "\n",
      "\t\t\t la prima di esse avea nome Adriana, che era vecchia e vedova; la seconda era una sua figliola da marito nominata  <placename> Virginia </placename> ; la terza era una vedova giovene, che si nomava Leonora; la quarta era detta Lucrezia, donna maritata di assai tempo; la quinta Cornelia giovene congiunta a marito; la sesta Corinna giovene dimmessa11.\n",
      "\n",
      "\t\t\t Dove «dimmessa» sta ad indicare la sfortunata condizione di una ragazza che non può permettersi il matrimonio per mancanza di dote.\n",
      "\n",
      "\t\t\t La settima è Elena, «di fresco maritata». In sostanza, il gruppo è ben composto dall’autrice individuando quasi tutte le situazioni femminili disponibili nella società del tempo, per attribuire alla conversazione maggiore vivacità e credibilità12.\n",
      "\n",
      "\t\t\t Tutte loro sono entusiaste all’idea di poter conversare «senza haver rispetto di uomini che le notassero o le impedissero»: da quelle bocche escono parole inaudite.\n",
      "\n",
      "\t\t\t Se noi vogliamo poi dire il vero – disse allora Lucrezia – noi non stiamo mai bene se non sole e beata veramente quella donna che può vivere senza la compagnia de verun’uomo.\n",
      "\n",
      "\t\t\t [...]\n",
      "\n",
      "\t\t\t La infinita speranza occide altrui – disse Corinna – ma non inganna già me questa vostra speranza, che più tosto morrei che sottopormi ad uomo alcuno; troppo beata vita è quella che io passo così con voi senza temer di barba d’uomo che possa commandarmi.\n",
      "\n",
      "\t\t\t [...]\n",
      "\n",
      "\t\t\t Sono nati inanzi di noi – rispose Corinna – non per dignità loro, ma per dignità nostra; poiché essi nacquero dell’insensata terra perché noi poi nascessimo della viva carne e poi, che rileva quel nascer inanzi? Prima si gettano le fondamenta in terra di niun valore o vaghezza, e sopra vi s’ergono poi le sontuose fabriche, con gli adorni palagi; in terra si nutriscono prima vili semente, donde poi s’aprono i soavissimi fiori ed apparono le vaghe rose e gli odorati narcisi13.\n",
      "\n",
      "\t\t\t Non c’è molto da aggiungere per capire la rivincita che l’autrice si sta prendendo attraverso le parole delle sue protagoniste.\n",
      "\n",
      "\t\t\t Le donne si stanno scoprendo complici e alleate in una battaglia contro gli uomini. Da questo momento in poi, per gli uomini parlare e scrivere del genere femminile a ruota libera diventa un’operazione a rischio, perché non si può più contare sulla certezza di non essere contraddetti.\n",
      "\n",
      "\t\t\t Pochi mesi dopo l’uscita del Merito delle donne, a  <placename> Venezia </placename>  viene alla luce un altro testo che arricchisce la difesa dell’identità femminile a discapito di quella maschile. Come riferiscono molti testimoni diretti, è l’editore Giovan Battista Ciotti a commissionare a Lucrezia Marinelli (1571-1653) il trattato Le nobiltà et eccellenze delle donne et i difetti degli huomini, imponendole un tempo di soli due mesi per portarne a termine la stesura.\n",
      "\n",
      "\t\t\t Il tema, evidentemente, è caldissimo e l’uscita del dialogo di Moderata ha riacceso il dibattito, che va cavalcato con ogni mezzo. La sollevazione del pubblico femminile è stata sollecitata anche dalla recente pubblicazione del violento libro misogino di Giuseppe Passi I donneschi difetti, la cui comparsa nel 1595 ha dato luogo ad un vero e proprio incidente letterario del quale le lettrici diventano la cassa di risonanza, con un’accoglienza tanto scandalizzata quanto polemica da raggiungere dimensioni mai viste prima.\n",
      "\n",
      "\t\t\t Passi, spinto da motivi personali, come egli stesso ammette, ha attinto alla facile e corrente galleria di opinioni di uomini autorevoli – da Aristotele a Boccaccio – per esporre un campionario di tutte le più tradizionali posizioni misogine, caricandole di una tale veemenza da lasciar trapelare chiaramente un forte risentimento verso l’altro sesso.\n",
      "\n",
      "\t\t\t Nel suo trattato afferma che le donne parlano anche troppo o, piuttosto, fanno «chiacchiere», «pettegolezzi», «ciance», «cicalecci», «cicalate», «sproloqui», «vaniloqui», perché sono «linguacciute, ciarliere, maldicenti, mordaci, simulatrici e bugiarde»14.\n",
      "\n",
      "\t\t\t La reazione immediata delle dame, che rappresentano una grande fetta di lettori forti già all’epoca, costringono il  <placename> Passi </placename>  a dare alle stampe La monstruosa fucina delle sordidezze de gl’huomini, un testo col quale spera di controbilanciare gli effetti devastanti della sua prima opera. Ciò nonostante I donneschi difetti avranno in 23 anni ben quattro edizioni, man mano sempre più ampliate, fino a raggiungere un totale di 428 pagine15.\n",
      "\n",
      "\t\t\t L’autore si illude, perché ormai è destinato a diventare il bersaglio della polemica femminile:\n",
      "\n",
      "\t\t\t Odio me, overo sdegno non move, et meno invidia; anzi da me se ne sta lontanissima; percioche io non hò desiderato, né desidero, né mai desiderò, anchor ch’io vivessi più tempo di Nestore, di essere maschio; ma credo ben io, che ò sdegno, ò odio, ò invidia movesse Aristotile in diversi libri a dir male, et à vituperare il sesso Donnesco; sì come anco biasimò in molti luoghi il suo Maestro Platone. Et similmente io penso, che si sia mossi a scrivere un libro intitolato i Donneschi diffetti Giuseppe Passi Ravennate Academico informe. Se invidia, o sdegno, od altro lo habbia mosso, io non lo saprei ben dire; ma Dio gli perdoni16.\n",
      "\n",
      "\t\t\t L’astio nei confronti del genere maschile assume contorni ancora più violenti e categorici quando entra nel dibattito suor Arcangela Tarabotti (1604-1652). La monaca prende spunto dalla sua vita per condannare l’intero sistema sociale, che costringe alcune donne a prendere i voti anche contro la loro volontà. Il suo testo postumo, Tirannia paterna (1654), è un vero e proprio j’accuse che mette alla sbarra la  <placename> Repubblica di Venezia </placename> , colpevole di gettare le proprie giovani in un «inferno monacale» senza via d’uscita.\n",
      "\n",
      "\t\t\t Ben si conviene in dono la Tirannia Paterna a quella  <placename> Republica </placename>  nella quale, più frequentamente che in qual altra si sia parte del mondo, viene abusato di monacar le figliole sforzatamente. Non merita d’esser presentata ad altri principi per non apportar loro scandoli eccessivi: proporcionata è la mia dedicatione al vostro gran Senato, che, con incarcerar le figliole vergini, acciò si maccerino, salmeggino et orino in cambio loro, spera d’etternar voi, Vergine belissima,  <placename> Regina dell’Adria </placename> .\n",
      "\n",
      "\t\t\t Scandalizzata sempre,\n",
      "\n",
      "\t\t\t più che Angela della Madre della Donzella17.\n",
      "\n",
      "\t\t\t Mai una donna si è rivolta in modo così risoluto e severo ad una istituzione pubblica. Soltanto a  <placename> Venezia </placename>  sarebbe potuto accadere un fatto così rivoluzionario. Nella città dove da oltre un secolo la vita culturale deve fare i conti con i versi di Gaspara Stampa, gli scritti di Tullia d’Aragona o i dialoghi di Vittoria Colonna, era solo una questione di tempo perché la voce delle autrici si scagliasse contro la prepotenza maschile.\n",
      "\n",
      "\t\t\t È in questo clima così rovente che prende avvio l’attività professionale di una delle pittrici più rispettate d’ <placename> Europa </placename> , la cui reputazione si è sicuramente giovata del terreno favorevole seminato dalla Querelle des femmes: Rosalba Carriera.\n",
      "\n",
      "\n",
      "\n",
      "\n",
      "\n",
      "Gli sguardi di Rosalba Carriera (1675-1757)\n",
      "\n",
      "\n",
      "\t\t\t Voi, che spregiate il gentil sesso, voi\n",
      "\n",
      "\t\t\t D’Angela, di Rosalba, e di Giovanna\n",
      "\n",
      "\t\t\t Venite a mirar l’opre, e dite poi.\n",
      "\n",
      "\t\t\t Dite pur s’io mentisco; e se m’inganna\n",
      "\n",
      "\t\t\t La passione, e dite pur se noi\n",
      "\n",
      "\t\t\t Donne all’ago, ed al fuso il Ciel condanna18.\n",
      "\n",
      "\t\t\t Oltre un secolo dopo i trattati che hanno rinfocolato la polemica uomo vs donna, la poetessa Luisa Bergalli pubblica un testo che si rivolge a coloro che «spregiano il gentil sesso» per affermare con ancor più intensità la qualità delle opere delle sorelle Carriera: Angela, Giovanna e soprattutto Rosalba, che guida una bottega tutta al femminile con il suo talento, la sua intelligenza e tenace ambizione, ben dissimulata dietro un atteggiamento docile e uno sguardo delicato.\n",
      "\n",
      "\t\t\t È quello che traspare dagli autoritratti, che segnano l’intera sua vita. Dopo essersi dedicata da bambina ai disegni per i merletti veneziani, assorbe dal suo maestro Antonio Balestra la scrupolosa attenzione al dettaglio e la precisione del disegno, elementi che si rivelano fondamentali nella composizione delle opere che le procureranno un apprezzamento unanime: i ritratti in miniatura su tabacchiere, accessori molto di moda all’epoca. Quello che fino ad allora era stato considerato un genere minore, grazie alla maestria della  <placename> Carriera </placename>  si afferma come un prodotto molto richiesto dalla nobiltà imprenditoriale veneziana, per poi diffondersi in tutta  <placename> Europa </placename> .\n",
      "\n",
      "\t\t\t È proprio uno di questi «fondelli», come lei usa chiamarli dimostrando una malcelata modestia, a permetterle quel salto di qualità nella carriera che le offrirà la possibilità di aprire una bottega tutta sua. Il 27 settembre del 1705 la commissione incaricata di decidere le nuove ammissioni all’ <placename> Accademia di San Luca </placename>  resta di stucco di fronte alla Fanciulla con colomba, miniata dalla Carriera su avorio. «Applaudita dappertutto e veramente virtuosa per fama e virtù», sono le parole con cui Giuseppe Ghezzi accoglie la candidatura della pittrice19. È il primo vero trionfo professionale dell’artista, che ha saputo prepararsi il terreno con attenzione, contando sul sostegno di Christian Cole, segretario di Lord Manchester, figura preminente del collezionismo europeo. Pare che la nomina sia avvenuta ancor prima che l’opera giungesse a  <placename> Roma </placename> : la pittrice la invia accompagnandola con una lettera di scuse per il ritardo, dovuto alla mole di lavoro che la occupa.\n",
      "\n",
      "\t\t\t Lei intanto si prepari a veder la peggior cosa ch’io habbi mai fatto ai miei giorni, poiché fui sì sgratiata di non poter come bramavo far più di un fondello e poi mandar il meglio20.\n",
      "\n",
      "\t\t\t È così Rosalba: ha imparato bene sui testi di Baldassarre Castiglione l’arte della sprezzatura. Ma la verità è che sa benissimo di aver inviato a  <placename> Roma </placename>  un piccolo gioiello, che ben pochi saprebbero imitare per raffinatezza e precisione. Una giovane ragazza trattiene il volo di una colomba sul grembo e si gira quasi colta all’improvviso dall’osservatore, accennando un timido sorriso. È l’istantanea di un momento, un guizzo immortalato prima del compimento. Pare che Carlo Maratta, principe dell’Accademia, «la teneva più de meza hora in mano et diceva che V. Signora haveva chiesto un sugetto dificile, bianco sopera bianco, che havete fatto da maestra grande che Guide Rheni non poteva fare più»21, scrive Ghezzi alla Carriera nella comunicazione dell’avvenuta ammissione.\n",
      "\n",
      "\t\t\t Una volta ottenuta la «patente» da pittrice, Rosalba si dedica anche ad un altro genere, che si rivelerà il viatico verso i riconoscimenti internazionali: la pittura a pastello, utilizzata soprattutto per dipingere ritratti.\n",
      "\n",
      "\t\t\t Incuranti delle difficoltà che presenta questa tecnica, nella quale non è possibile coprire eventuali errori attraverso velature sovrapposte, Rosalba e le sue sorelle – cui è spesso affidata la realizzazione di copie – riescono a soddisfare molto velocemente le richieste sempre più pressanti dei loro clienti, soprattutto stranieri impegnati nel Grand Tour. Con tratti rapidi, sanno rendere i colori dell’incarnato, la lucentezza dei capelli e la raffinatezza delle stoffe con notevole efficacia.\n",
      "\n",
      "\t\t\t Interrompendo una secolare tradizione, che vede gli artisti custodire i segreti della propria tecnica all’interno delle mura della bottega, la Carriera svela i trucchi del suo mestiere in un trattatello, che organizza come un vero e proprio ricettario. Le  <placename> Maniere </placename>  diverse per formare i colori in pittura consente a chiunque voglia avvicinarsi – anche da dilettante – alla pittura di ottenere quegli effetti di vivacità, grazia ed espressione che fanno impazzire nobili e borghesi.\n",
      "\n",
      "\t\t\t OCCHI AZZURRI E BRUNI. Nel punto della luce si metta un punto di bianco, e sulla pupilla un punto nero, il contorno dell’occhio si carica con una tinta bruna, ed il resto di tinta celeste, composta da una piccola punta di blu nella biacca. Per far li occhi bruni si fa nel punto della luce come negli azzurri. Il contorno si empie di una tinta bruna, ed il resto della luce con una piccola punta di nero alla sesta tinta de’ chiari22.\n",
      "\n",
      "\t\t\t Da vera maestra, Rosalba non lascia alcun dettaglio al caso, attribuendo all’incarnato una straordinaria importanza:\n",
      "\n",
      "\t\t\t la carnagione tenera sia di donne, ragazzi o piccoli geni si fanno macinando una piccola punta di cinabro nella biacca; locchè serve per i chiari più grandi delle carni. La tinta di carnagioni di donne, e di bambini si compone come la precedente di biacca, e di un ottavo di gialolino, eccettuato però che della quantità di carminio che vi entra vi sostituisce il doppio di cinabro, e per gradazione si aumenta il cinabro più alla sesta tinta23.\n",
      "\n",
      "\t\t\t L’urina dei bambini occupa un posto di rilievo nel suo ricettario: viene utilizzata per la preparazione di delicati pastelli, che consentono di produrre una gamma cromatica intermedia rispetto ai colori fondamentali importati da  <placename> Parigi </placename> . È grazie a questo ingrediente se gli abiti risultano così preziosi, i volti così soavi e l’intero ritratto sembra dissolversi come vapore nell’aria.\n",
      "\n",
      "\t\t\t Per la preparazione del colore oro\n",
      "\n",
      "\t\t\t bisogna prendere una libra di terra oriana soda, la quale farete stemperare in 18 libre d’orina. Fate bollire questo miscuglio in un calzerotto di rame per un’ora e dopo vi getterete dentro una mezza libra di allume di feccia. Osservate bene che il  <placename> calzerotto </placename>  di rame sia grande abbastanza, poiché il colore darà all’aria, e potrebbe versarsi. Lasciatelo bollire ancora per una mezz’ora,  <placename> cavatelo </placename>  poi dal fuoco, e lasciatelo riposare, e deporre. [...] Questo colore dipingendo sulla seta fa lo stesso effetto che l’ocra nella pittura ad olio; essa però è più bella, ed ha più durata24.\n",
      "\n",
      "\t\t\t Per il giallo limone\n",
      "\n",
      "\t\t\t si strittola bene la grana di  <placename> Avignone </placename> , si mette in un vaso, e si empie con dell’orina chiarificata, nella quale sia stata sciolta avanti mezza libra d’allume in polvere. Dopo averlo ben bene turato mettetelo al sole o al caldo di un forno un mese. Questo colore si gomma colla gomma arabica, e ve ne va molta25.\n",
      "\n",
      "\t\t\t Sembra di immaginarsela Rosalba, impegnata nella preparazione di questi pigmenti, quasi fosse una maga alle prese con pozioni magiche. Sono questi intrugli favolosi, oltre alla sua capacità di tessere e coltivare relazioni con i personaggi più influenti che varcano la porta del suo atelier, a permetterle di ricevere un invito alla corte di  <placename> Francia </placename> , dove resterà per circa un anno. Sarà un periodo particolarmente ricco per la sua produzione: si conta che a  <placename> Parigi </placename>  realizzi oltre venti pastelli e altrettante miniature, ma resista alle lusinghe della corte reale. Dipinge il ritratto del re Luigi XV a soli dieci anni, pochi mesi prima della sua incoronazione e dell’inizio di quel governo che gli conferirà il soprannome di Re Sole; intrattiene una bella amicizia col pittore Antoine Watteau: «Quella signorina Rosalba, che può discutere d’arte come un maestro», avrà a dire l’artista, dopo aver avuto occasione di visitarla nel suo studio parigino. I due colleghi si scambiano i ritratti: lui la dipingerà con due rose bianche in grembo, evocazione del suo nome – rosa alba –, lei ne coglierà il fremito intelligente nelle labbra carnose e nell’occhio attento.\n",
      "\n",
      "\t\t\t È così diversa dai pittori della sua epoca, inclini a migliorare le figure e l’aspetto dei committenti. Non risparmia alcun difetto, lei. Se sotto l’occhio di un’anziana signora spunta un porro, Rosalba non trova alcuna ragione per non dipingerlo. Nel suo ritratto, quel difetto non compromette l’eleganza della dama. La  <placename> Carriera </placename>  ha il talento di discostarsi dallo stereotipo delle damine settecentesche, tutte crinoline e colori accesi, per inaugurare un modello più realistico e, allo stesso tempo, raffinato.\n",
      "\n",
      "\t\t\t Sarà forse per questo suo gentile realismo che, ovunque si trovi, la  <placename> Carriera </placename>  raccoglie attestati di stima: Carlo VI d’Austria, presso il quale soggiorna per sei mesi a  <placename> Vienna </placename> , la definisce «pittrice eccellente», anche se «bruttina», mentre l’amico Cole ne restituisce l’elogio che sancisce la sua definitiva affermazione internazionale: «Ornamento d’Italia e prima pittrice de l’ <placename> Europa </placename> ». Eppure gli autoritratti di Rosalba ci mostrano una donna all’apparenza inconsapevole del suo prestigio. Quando il duca Ferdinando de’ Medici le ordina una sua propria effigie da destinare alla celebre galleria degli autoritratti d’artista, Rosalba si raffigura infagottata nel giubbone da lavoro, gli inserti di pizzo che spuntano dall’abito: tiene in mano il ritratto della sorella Giovanna, la sua principale collaboratrice, con cui vuole condividere la fama di grande pittrice ammessa nella ristretta cerchia dei preferiti dai Medici. La sua espressione, un misto di timidezza e orgoglio, è ben diversa da quella che trent’anni dopo compare sul suo viso nell’ultimo autoritratto26.\n",
      "\n",
      "\t\t\t Nel 1746 i suoi occhi cominciano a darle problemi: scopre di essere affetta da una malattia degenerativa che la porterà alla cecità nel giro di pochi anni. Una vera «tragedia», come la chiama nel suo diario. Ma Rosalba non si ferma. Continua a dipingere finché la vista glielo permette. Sa cosa significa rimanere sola, come aveva scritto con orgoglio Christine de Pizan.\n",
      "\n",
      "\t\t\t A questo periodo risale il suo autoritratto definitivo, il più commovente. Incoronata di alloro, da maestra riconosciuta, si ritrae impietosamente anziana, con i capelli grigi, radi e spettinati, lo sguardo malinconico, la bocca serrata in un’espressione quasi corrucciata, l’occhio destro appannato, a indicare gli inesorabili problemi alla vista.\n",
      "\n",
      "\t\t\t È una donna che ha sempre guardato in faccia la realtà, senza fare sconti a nessuno.\n",
      "\n",
      "\t\t\t Richiesta dai collezionisti più prestigiosi d’ <placename> Europa </placename> , non abdica al controllo della sua carriera: rifiuta di legarsi per un periodo troppo lungo ad un solo mecenate – come hanno fatto tutte le sue illustri colleghe nei secoli precedenti  <placename> – </placename>  e si prende il rischio di mantenere la più completa autonomia. Sa di poter contare su un talento impareggiabile, ma soprattutto su una straordinaria capacità di relazione, che sa gestire al pari di un pittore maschio.\n",
      "\n",
      "\t\t\t Con Rosalba Carriera, in effetti, sembrano saltare tutti gli stereotipi sull’inferiorità femminile nell’arte. È una maestra capace di ottenere un esito indiscusso, che sarà superato soltanto dalla fulminante carriera di Angelica Kauffmann, cui passerà il testimone della bandiera italiana della pittura al femminile in  <placename> Europa </placename> .\n",
      "\n",
      "\n",
      "\n",
      "\n",
      "\n",
      "Il salotto di Angelica Kauffmann (1741-1807)\n",
      "\n",
      "\n",
      "\t\t\t Nata a  <placename> Coira </placename> , in  <placename> Svizzera </placename> ,  <placename> Angelica </placename>  non è italiana di nascita, ma lo è di formazione.\n",
      "\n",
      "\t\t\t Ha circa vent’anni quando il padre le propone un viaggio in  <placename> Italia </placename> , dove rimane soprattutto affascinata dalle opere dei pittori dell’area bolognese come  <placename> Correggio </placename> , i Carracci, Guido Reni, Guercino. Ovunque si rechi, il suo talento le apre le porte dei consessi accademici, ormai pronti ad accogliere le donne, anche per non finire sotto la scure delle accuse di misoginia che infuocano il dibattito intellettuale. Angelica ottiene il diploma dell’ <placename> Accademia di Belle Arti di </placename>  Firenze e quello di Membro d’onore dall’Accademia Clementina di  <placename> Bologna </placename> .\n",
      "\n",
      "\t\t\t Nel Settecento le accademie sono i nuovi luoghi dove si produce cultura. Sono il fulcro dell’attività intellettuale, ristretti club che ammettono soltanto chi dimostra di esprimere un pensiero valente. Celebri sono quelle rivolte allo studio e alla creazione in ambito letterario, come l’ <placename> Accademia degli Arcadi </placename>  che si ritrova nel giardino di  <placename> Palazzo Salviati </placename>  a  <placename> Roma </placename> , ma su tutto il territorio sono diffusi consessi che affrontano gli argomenti più disparati, dalle attività economiche a quelle produttive, dalla giurisprudenza ai costumi del vivere quotidiano, sempre improntati alla rievocazione dei grandi maestri dell’antichità. Esistono poi le accademie professionali, che di fatto sostituiscono le corporazioni medievali nell’ambito dei mestieri artistici: esservi ammessi significa poter ricevere commissioni pubbliche e organizzare una propria bottega. Si dividono tra centri dediti allo scambio di idee, col faro degli antichi sempre di fronte, e consorterie che esercitano la propria influenza sulla scelta dei soggetti e dei linguaggi cui gli artisti devono adeguarsi. Rappresentano anche un punto di riferimento per gli artisti stranieri, che sempre più numerosi frequentano l’ <placename> Italia </placename> .\n",
      "\n",
      "\t\t\t Proprio grazie alle sue affiliazioni con le accademie, nel suo Grand Tour tra  <placename> Napoli </placename>  e  <placename> Roma </placename>  Angelica incontra alcuni tra i pittori più celebri del momento, come lo scozzese Gavin Hamilton e l’americano Benjamin West, e si muove con disinvoltura nei contesti cosmopoliti dei salotti romani, frequentati dal tedesco Raphael Mengs, da Giovanbattista Piranesi, Pompeo Batoni e Johann Joachim Winckelmann.\n",
      "\n",
      "\t\t\t La giovinetta di cui parlo è nata a  <placename> Coira </placename> , ma fu condotta per tempo in  <placename> Italia </placename>  da suo padre, che è pure pittore; parla assai bene l’italiano e il tedesco [...]. Parla inoltre correntemente il francese e l’inglese [...]. Si può chiamare bella e gareggia nel canto con le nostre migliori virtuose. Il suo nome è Angelica Kauffmann27.\n",
      "\n",
      "\t\t\t Goethe rimane estasiato dalla pittrice e arriva quasi ad innamorarsene:\n",
      "\n",
      "\t\t\t Guardar quadri con lei è assai piacevole; tanto educato è il suo occhio ed estese le sue cognizioni di tecnica pittorica28.\n",
      "\n",
      "\t\t\t Tra i due nasce un’affinità elettiva che secondo alcuni storici sfocia in una relazione segreta, suggellata da un ritratto che la pittrice dedica allo scrittore tedesco. All’epoca, l’artista è sposata con il collega Antonio Zucchi, dal quale si allontana sovente per incontrare l’amico nell’appartamento che ha affittato a  <placename> Roma </placename> , in  <placename> via del Corso </placename> .\n",
      "\n",
      "\t\t\t Il 15 febbraio 1787 Goethe, poco prima della sua partenza per  <placename> Napoli </placename> , accenna ad un disegno che Angelica gli ha promesso in dono, frutto dell’emozione che la donna ha provato all’ascolto della sua Ifigenia in Tauride.\n",
      "\n",
      "\t\t\t Quell’anima sensibile di Angelica ha accolto con incredibile commozione il mio lavoro; e mi ha promesso di farne un disegno, che io terrò per suo ricordo. Proprio ora, che m’accingo a lasciare  <placename> Roma </placename> , mi sento teneramente legato a queste brave persone; e provo un sentimento piacevole e doloroso ad un tempo nel vedere che loro non mi lasciano partire senza rincrescimento29.\n",
      "\n",
      "\t\t\t Sulla nostalgia che prova nel distacco da Angelica, si è voluto ricamare una storia d’amore che prosegue anche a distanza. A  <placename> Napoli </placename> , circa un mese dopo, Goethe rivela di essere ancora in contatto con la Kauffmann, che ha deciso di dipingere anche un quadro «in maniera stupenda» ispirato alla sua tragedia30. La pittrice si muove tra la realizzazione di ritratti e quadri mitologici, che diventano ben presto oggetto di venerazione. Il suo lavoro è la perfetta espressione di quello sguardo rivolto verso l’antico, che viene riportato in vita con eleganza, senza incedere nell’affettato romanticismo che si sta facendo strada nella letteratura europea. La mitologia e la storia costituiscono il filtro con cui affrontare gli incidenti sentimentali che la vita le mette di fronte.\n",
      "\n",
      "\t\t\t La partenza di Goethe precipita la donna in una disperazione che può confessare soltanto al proprio diario:\n",
      "\n",
      "\t\t\t Il suo commiato mi ha trafitto l’anima. Il giorno della sua partenza è stato tra i giorni più tristi della mia vita31.\n",
      "\n",
      "\t\t\t È chiaro che ci troviamo di fronte ad una donna molto diversa da quelle che finora si sono dedicate al mestiere della pittura. Il filosofo Herder arriva a definirla «la donna più colta d’ <placename> Europa </placename> ». L’educazione della Kauffmann non le ha fornito soltanto l’abilità nel canto e nel pianoforte, non è soltanto in grado di discettare di filosofia e letteratura. Parla quattro lingue e, in un mondo dove gli scambi internazionali sono lo strumento fondamentale per costruire illustri carriere, lei ha tutte le carte in regola per ottenere un grande successo.\n",
      "\n",
      "\t\t\t In un celebre autoritratto, si raffigura incerta tra Musica e Pittura, come un Ercole al bivio che è attratto da due scelte molto diverse. Già a dodici anni la sua voce è sensazionale: il padre pensa ad un futuro come soprano professionista, ma il canto resterà confinato all’ambito dei passatempi. Il pennello, invece, diventerà la sua professione.\n",
      "\n",
      "\t\t\t Il suo carattere affabile e deciso si rivela il grimaldello per costruire una rete di relazioni che le permetterà di aggiudicarsi committenze raramente affidate ad una donna. Esordisce a  <placename> Roma </placename>  nel 1763 con un  <placename> Nudo </placename>  virile che compone a memoria, facendo affidamento sui gessi e sulle stampe che ha potuto studiare da giovane nell’atelier di suo padre, anch’egli pittore. Nell’ <placename> Urbe </placename> , grazie alle sue influenti amicizie, riesce ad arricchire il suo repertorio visitando le collezioni più prestigiose, da quella del cardinal  <placename> Albani </placename>  a quella dei Borghese. Ne scaturiscono una Penelope al telaio e un Bacco e Arianna, che dimostrano quanto sia capace di costruire scene con dialoghi tra più figure, un territorio fino ad allora assai poco frequentato dalle artiste. Ma Angelica mette subito le cose in chiaro: non ha alcuna intenzione di comportarsi come una brava e diligente pittrice, che se ne sta al suo posto, senza invadere gli ambiti dei colleghi maschi.\n",
      "\n",
      "\t\t\t Le viene riconosciuto un talento molto ricercato all’epoca: quello di riuscire a trattenere le emozioni dei suoi personaggi, un’abilità così poco legata alla sfera sentimentale femminile. In alcuni suoi autoritratti sembra fissarci manifestando una tranquillità quasi glaciale, ma, a ben guardare, una lacrima spesso resta trattenuta al lato degli occhi. Angelica conquista il mondo dell’arte grazie alla sua capacità di non piangere.\n",
      "\n",
      "\t\t\t Solo grazie a questa attitudine riesce a superare i terribili pettegolezzi che offuscano la sua reputazione quando si reca a  <placename> Londra </placename> . È il primo viaggio che affronta senza il padre. La sua unica arma è il pennello, che fa lavorare assai bene.\n",
      "\n",
      "\t\t\t Come è sua abitudine, entra in contatto con i pittori più attivi sulla scena cittadina, come Heinrich Füssli, suo coetaneo, o Joshua Reynolds, vent’anni più grande di lei. Si vocifera che i rapporti con questi colleghi non si limitino allo scambio di vedute, ma celino comportamenti molto più scandalosi. È una vecchia storia: è la tattica per screditare un’artista pericolosamente brava.\n",
      "\n",
      "\t\t\t L’episodio più emblematico risale al 1775, quando il pittore irlandese Nathaniel Hone realizza un dipinto intitolandolo Il congiurato, dove in un angolo raffigura una caricatura della pittrice mostrandola discinta: le proteste pubbliche di Angelica lo costringono a rimuovere il particolare, ma ormai l’immagine è sulla bocca di tutti. I rumors sono talmente crudeli che anche le due figure principali del dipinto, un anziano e una ragazzina appoggiata sulle sue ginocchia, vengono interpretate come un attacco malevolo al legame tra il maturo Reynolds e la più giovane Kauffmann.\n",
      "\n",
      "\t\t\t I suoi detrattori si muovono con sempre maggiore ferocia, ma non riescono ad evitare che Angelica diventi una delle protagoniste della fondazione della Royal Academy of Arts, l’istituzione artistica più prestigiosa del regno. Sono solo due le donne ammesse in quel ristrettissimo collegio che definirà d’ora in avanti le sorti della pittura ufficiale: la Kauffmann e Mary Moser, nota per le sue nature morte. La loro presenza è talmente innovativa che nel quadro dove sono celebrati tutti i fondatori, riuniti intorno ad un modello vivente nudo, le due pittrici vengono citate attraverso due ritratti appesi alle pareti32. Ammetterle al cospetto di un uomo senza veli sarebbe stato troppo disdicevole.\n",
      "\n",
      "\t\t\t È questa la società europea del Settecento: una trama di consuetudini e non detti nei quali Angelica si muove a suo agio, riuscendo ad aprire varchi per la sua professione in settori mai esplorati prima da una donna. È abile a scansare pregiudizi e false accuse, di cui diventa facile bersaglio. A  <placename> Londra </placename> , dove vive in  <placename> Suffolk Street </placename> , decide di mettere a tacere definitivamente le maldicenze sul suo conto accettando un frettoloso matrimonio combinato da suo padre, che nel frattempo l’ha raggiunta. Sposa il sedicente conte svedese Frederick de Horn, che si rivela presto un impostore. L’uomo fugge con i risparmi dell’artista, trasformando il fatto in un ulteriore argomento di conversazione per la perbenista società londinese.\n",
      "\n",
      "\t\t\t Ma la pittrice ha capito che non può lavorare senza un uomo accanto. Dovrà attendere il pronunciamento della Chiesa anglicana prima di convolare a nuove nozze. Questa volta il prescelto è una vecchia conoscenza di suo padre, il pittore veneziano Antonio Zucchi, circa quindici anni più anziano di lei. Più che una relazione sentimentale, la loro diventa una collaborazione professionale: il marito si occuperà di organizzare il lavoro di Angelica, orchestrare i rapporti con i clienti, amministrare la gestione finanziaria e la programmazione delle committenze, sempre più affollate. Con Antonio, la Kauffmann lascia l’ <placename> Inghilterra </placename>  – con cui continuerà a intrattenere rapporti per tutta la vita – e rientra in  <placename> Italia </placename>  passando per  <placename> Venezia </placename> ,  <placename> Ferrara </placename>  e  <placename> Loreto </placename> . Qui realizza una delle sue opere più impegnative, l’affresco con L’educazione della Vergine all’interno del santuario della  <placename> Santa Casa di Maria </placename> .\n",
      "\n",
      "\t\t\t La sua fama la precede quando torna a  <placename> Roma </placename> , dove acquista in  <placename> via Sistina </placename>  la casa che era stata di Raphael Mengs. C’è chi è pronto a scommettere che questa scelta sia parte di una strategia autopromozionale studiata a tavolino. In effetti,  <placename> via Sistina </placename>  è una delle arterie più raffinate della città, quella su cui si aprono le botteghe più ricercate e in cui abita la migliore società altoborghese. Il suo atelier diventa un punto di riferimento nella scena culturale dell’ <placename> Urbe </placename> . Una visita a casa della Kauffmann era inclusa nel programma dei turisti «bene» che venivano a  <placename> Roma </placename>  a vedere il papa. Tommaso Puccini, futuro direttore della  <placename> Galleria degli Uffizi </placename>  e dell’ <placename> Accademia di Belle Arti fiorentina </placename> , allora figura di spicco nell’ambito dei conoscitori e dei salotti romani, in una lettera all’amico Ignazio De Giovanni del luglio 1783 scrive: «Angelika Kauffmann celebre pittrice si è stabilita in  <placename> Roma </placename>  questa settimana, e ha dato scacco alla maggior parte dei pittori. Io frequento la sua compagnia, e la frequentereste anche voi, se foste in Roma»33.\n",
      "\n",
      "\t\t\t Nella sua dimora raccoglie una piccola ma pregevole collezione di dipinti, estremamente selezionati, in cui è annoverata anche la pala del San Girolamo di Leonardo da Vinci, che poi finirà in  <placename> Vaticano </placename> . La sua reputazione non si limita alla raffinatezza del suo pennello: è anche considerata una pregevole conoscitrice, capace di valutare l’importanza di pezzi dell’antichità come la riuscita di un’opera contemporanea. Angelica è il punto di riferimento di una intera comunità di collezionisti, monsignori, viaggiatori e artisti – donne e uomini, cantanti e poetesse, scrittrici e architetti – che gravitano attorno al suo salotto. Non è più un’artista che deve lottare per affermarsi, ma un mentore che può favorire la carriera dei colleghi, uno dei pennelli più ricercati dalle corti d’ <placename> Europa </placename> . Dipinge il ritratto della famiglia reale di  <placename> Napoli </placename> , l’imperatore Giuseppe II le fa visita e le commissiona due dipinti di soggetto storico, lasciando a lei la scelta. Nasceranno così Ermanno e Tusnelda e Enea piange la morte di Pallante, non prima del completamento dell’ordine giunto dalla  <placename> Russia </placename> : un Servio Tullio e un Achille tra le figlie di Licomede per Caterina la Grande.\n",
      "\n",
      "\t\t\t Angelica si muove a suo completo agio tra volti e storie dell’antichità, per le quali diventa un punto di riferimento assoluto. La grande viaggiatrice irlandese Catherine Wilmot, che ci ha lasciato un bel diario dei suoi viaggi nel periodo napoleonico, va a trovarla a  <placename> Roma </placename>  e diviene sua amica. Elisabeth Vigée-Lebrun si reca appositamente a  <placename> Firenze </placename>  per ammirare un suo autoritratto agli  <placename> Uffizi </placename> : lei, pittrice alla corte di  <placename> Francia </placename> , cerca ispirazione nel lavoro di una maestra, nel mare di maestri che offre la storia dell’arte italiana. In una lettera dell’ottobre 1781, l’ambasciatore e poeta Friedric Gottlieb Klopstock, alle cui opere la stessa Kauffmann più volte si ispirerà nei suoi lavori, afferma: «The whole world is angelicamad» («Tutto il mondo è pazzo di Angelica»)34.\n",
      "\n",
      "\t\t\t Le riviste si riempiono di panegirici come quello steso dal critico Giovanni Gherardo De Rossi.\n",
      "\n",
      "\t\t\t Le opere della Signora Kauffman hanno una certa universalità di bellezza, dalle quali si deduce, che questa donna oltre un impegno vasto e fertile, ha avuto dalla Natura il dono rarissimo delle Grazie. Di queste essa adorna ogni parte delle sue pitture, nelle quali perciò si veggono fisionomie tanto eleganti, espressioni così vere, e felici, atteggiamenti tanto gentili, ed effetto, ed accordo così grande nel chiaroscuro, e nel colorito. Il suo gusto nel comporre è vaghissimo, giacché accoppia ad un certo lampo di antica semplicità, quella feconda chiarezza d’invenzione, di cui andrebbero più gloriose le scuole veneziana, e fiamminga, se non ne avessero fatto abuso. Noi non aduliamo la sig. Angelica chiamandola la Pittrice delle Grazie, e qual raro merito siano queste in un Artista lo dimostra il vedere, che per questo pregio le tele di Antonio Allegri emulano quelle di Raffaello, e bel lo conobbe Carlo Maratta, quando nel suo disegno della Scuola della Pittura rappresentò le Grazie, che scendono dal Cielo, e scrisse sotto di esse: Senza le  <placename> Grazie indarno </placename>  è ogni fatica35.\n",
      "\n",
      "\t\t\t Negli ultimi anni di carriera, possiamo dire che si prenda tutte le rivincite che le spettano, dopo il fango che ha lordato la sua immagine. Eppure, proprio in punto di morte, a sessantasei anni, compie un gesto che rivela quanto in fondo la sua qualità più profonda sia stata l’umiltà.\n",
      "\n",
      "\t\t\t Il 7 novembre 1807 con una solenne cerimonia funebre, organizzata e diretta da Antonio Canova, si conclude la parabola terrena della pittrice. L’artista viene sepolta nella chiesa romana di  <placename> Sant’Andrea delle Fratte </placename> , di fianco al consorte secondo la sua precisa disposizione testamentaria.\n",
      "\n",
      "\t\t\t Nel gioco della dissimulazione a cui ci hanno abituato tanti suoi colleghi, ordina per la sua tomba questo epitaffio:\n",
      "\n",
      "\t\t\t angelica ioannis iosephi f(ilia) kauffmann\n",
      "\n",
      "\t\t\t domo schwarzenberg\n",
      "\n",
      "\t\t\t cui summa picturae laus cenotaphium in aede\n",
      "\n",
      "\t\t\t panthei promeruit sed ipsa se in hoc monumentum\n",
      "\n",
      "\t\t\t quod antonio zucchio posuerat inferri iussit ut\n",
      "\n",
      "\t\t\t cum viro concordissimo post eunus etiam habitaret\n",
      "\n",
      "\t\t\t annos nata lxvi dies vi obiit romae non nov mcicccvii\n",
      "\n",
      "\t\t\t ave mulier optima et vale in pace36.\n",
      "\n",
      "\t\t\t Angelica rinuncia per amore ad una prestigiosa sepoltura nel  <placename> Pantheon </placename> , accanto a Raffaello, posto che le verrà comunque riconosciuto dalla comunità artistica romana, perché un anno dopo la sua morte alla  <placename> Rotonda </placename>  verrà comunque collocato un suo busto.\n",
      "\n",
      "\t\t\t Prima donna nella storia dell’arte ad aver creato un vero e proprio culto della sua persona, ai suoi funerali partecipano gli accademici di San Luca e i più famosi artisti e letterati di  <placename> Roma </placename> . Due sue opere sono portate in processione, assieme al calco della sua mano. Anche se non è una canonizzazione, siamo comunque molto vicini alla celebrazione di un mito.\n",
      "\n",
      "\n",
      "\n",
      "\n",
      "\n",
      "Altre colleghe del tempo\n",
      "\n",
      "\n",
      "\t\t\t Se la  <placename> Carriera </placename>  e la Kauffmann possono essere considerate le uniche due artiste che abbiano lasciato un segno determinante nella storia dell’arte italiana del Settecento, vale la pena citare anche altri nomi di colleghe che sono riuscite a ritagliarsi un piccolo mercato nella medesima epoca.\n",
      "\n",
      "\t\t\t A  <placename> Venezia </placename>  spicca Marianna Carlevarijs (1703-1750), figlia del celebre vedutista udinese Luca, che purtroppo rimane ancora quasi del tutto sconosciuta perché non sono ancora state individuate opere che portino la sua firma e le notizie biografiche sul suo conto sono molto scarse.\n",
      "\n",
      "\t\t\t La friulana Felicita Sartori (1714 ca.-1760), che si dedica prevalentemente all’incisione, come conferma la sua iscrizione all’Arte degli intagliatori di rame, è una delle allieve predilette di Rosalba Carriera e viene introdotta dalla maestra anche alla tecnica del pastello. Anche sua sorella Angioletta si muove nell’ambito della bottega della  <placename> Carriera </placename>  e la sostituisce nella rea­lizzazione delle miniature quando Rosalba deve rinunciare a lavorare per i disturbi alla vista.\n",
      "\n",
      "\t\t\t Luisa Bergalli (1703-1779) invia alla grande pittrice veneziana dei pastelli, di cui risulta in una lettera, ma non si trovano ulteriori conferme sul lavoro di questa artista, che potrebbe aver anche dipinto un ritratto del doge e della dogaressa, scomparso chissà dove. La  <placename> Carriera </placename>  deve aver proprio reso il pastello un genere alla moda, se intorno al suo atelier fioriscono imitatrici del calibro di Maria Molin, che pare però non poter essere riconosciuta come una sua allieva. Stessa sorte tocca a Margherita Terzi, citata in una lettera scritta da Rosalba, che le esprime elogi per il suo lavoro – pastelli di nature morte – e si offre di fornirle più carta per dipingere.\n",
      "\n",
      "\t\t\t Piuttosto difficile da catalogare è invece il lavoro di Giulia Lama (1681-1747), che opera accanto al pittore veneziano Giovan Battista Piazzetta, dal quale assorbe l’insistenza nel chiaroscuro e un certo gusto per le deformazioni anatomiche. Le sono attribuiti alcuni soggetti sacri, come un commovente e ruvido Giuditta e Oloferne, oltre ad alcune cosiddette «teste di carattere» ( <placename> Busto di vecchio </placename>  con libro, Busto di donna con zendado,  <placename> Busto di vecchio </placename>  con rosario), che dimostrano come intorno a lei si muovesse un certo mercato di commissioni. Peccato che a tutt’oggi notizie sulla sua vita siano ancora sepolte negli archivi della  <placename> Serenissima </placename> , in attesa di essere scovati da qualche paziente ricercatore.\n",
      "\n",
      "\t\t\t Rientrati sulla terraferma, vale la pena citare il caso rarissimo di Anna Morandi Manzolini (1714-1774). In un mondo in cui le donne non sono libere di affrontare il nudo maschile e devono fare i conti con la censura di quello femminile, Anna si specializza nella realizzazione di modelli anatomici di donne, che fornisce alle classi dell’ <placename> Archiginnasio </placename>  di  <placename> Bologna </placename> . È passata alla storia per la sua straordinaria capacità di plasmare la cera, con la quale raggiunge un invidiabile livello di dettaglio nella descrizione dei corpi e della loro morfologia interiore.\n",
      "\n",
      "\t\t\t La Carriera e la Kauffmann rappresentano casi luminosi, ma ancora troppo rari: il secolo successivo vedrà crescere sempre di più il numero delle protagoniste, autrici di un successo che diventa inarrestabile.\n",
      "\n",
      "\n",
      "\n",
      "\n",
      "\n",
      "\t\t\t 1 Cit. in Maria Giuseppina Muzzarelli, Un’italiana alla corte di  <placename> Francia </placename> . Christine de Pizan, intellettuale e donna, Il Mulino,  <placename> Bologna </placename>  2017, p. 21.\n",
      "\n",
      "\t\t\t 2 Ibid.\n",
      "\n",
      "\t\t\t 3 «Sono sola, e sola voglio rimanere. / Sono sola, mi ha lasciata il mio dolce amico; / sono sola, senza compagno né maestro, / sono sola, dolente e triste, / sono sola, a languire sofferente, / sono sola, smarrita come nessuna, / sono sola, rimasta senz’amico. / Sono sola, alla porta o alla finestra, / sono sola, nascosta in un angolo, / sono sola, mi nutro di lacrime, / sono sola, dolente o quieta, / sono sola, non c’è nulla di più triste, / sono sola, chiusa nella mia stanza, / sono sola, rimasta senz’amico. / Sono sola, dovunque e ovunque io sia; / sono sola, che io vada o che rimanga, / sono sola, più di ogni altra creatura della terra, / sono sola, abbandonata da tutti, / sono sola, più di ogni altra creatura, / sono sola, abbandonata da tutti, / sono sola, duramente umiliata, / sono sola, sovente tutta in lacrime, / sono sola, senza più amico. / Principi, iniziata è ora la mia pena: / sono sola, minacciata dal dolore, / sono sola, più nera del nero, / sono sola, senza più amico, abbandonata» (ibid.).\n",
      "\n",
      "\t\t\t 4 Cit. in ivi, p. 132.\n",
      "\n",
      "\t\t\t  <placename> 5 Ivi </placename> , p. 133.\n",
      "\n",
      "\t\t\t 6 Ivi, p. 5.\n",
      "\n",
      "\t\t\t 7 Ivi, p. 39.\n",
      "\n",
      "\t\t\t 8 Pierre Col, Trattato in difesa del Romanzo della Rosa, p. 87, cit. in Muzzarelli, Un’italiana alla corte di  <placename> Francia </placename>  cit., p. 39.\n",
      "\n",
      "\t\t\t 9 Gisela Bock, Le donne nella storia europea. Dal  <placename> Medioevo </placename>  ai nostri giorni, Laterza, Roma-Bari 2006.\n",
      "\n",
      "\t\t\t 10 Vita della Sig.ra Modesta Pozzo de Zorzi nominata  <placename> Moderata Fonte </placename>  descritta da Gio. Nicolo Doglioni l’anno MDXCIII, in  <placename> Moderata Fonte </placename> , Il merito delle donne, a cura di Anna Morena Mozzillo,  <placename> s.e </placename> .,  <placename> Salerno </placename>  2018.\n",
      "\n",
      "\t\t\t 11 Ibid.\n",
      "\n",
      "\t\t\t 12  <placename> Moderata Fonte </placename> , Il merito delle donne. Ove chiaramente si scuopre quanto siano elle degne e più perfette de gli uomini, a cura di Adriana Chemello, Eidos, Milano 1988, p. 16.\n",
      "\n",
      "\t\t\t 13 Ibid.\n",
      "\n",
      "\t\t\t 14 Fabio Boni, «VII: foetorem in lecto». Una lettura de I donneschi difetti di Giuseppe Passi Ravennate, in « <placename> Studia Litteraria Universitatis Iagellonicae Cracoviensis </placename> », 5, 2010.\n",
      "\n",
      "\t\t\t 15 Beatrice Collina,  <placename> Moderata Fonte </placename>  e il merito delle donne, in «Annali d’Italianistica», 7, 1989.\n",
      "\n",
      "\t\t\t 16 Lucretia Marinelli, Le nobiltà, et eccellenze delle donne: et i diffetti, e mancamenti de gli huomini. Discorso di Lucretia Marinella. In due parti diuiso, Giouan Battista Ciotti Senese,  <placename> Venetia 1600 </placename> .\n",
      "\n",
      "\t\t\t 17 Francesca Medioli, L’«Inferno monacale» di Arcangela Tarabotti, Rosenberg & Sellier, Torino 1990.\n",
      "\n",
      "\t\t\t 18 Componimenti poetici delle più illustri rimatrici d’ogni secolo, raccolti da Luisa Bergalli. Parte prima, che contiene le  <placename> Rimatrici Antiche </placename>  fino all’Anno 1575 e Parte seconda, che contiene le  <placename> Rimatrici </placename>  dell’Anno 1575 fino al  <placename> Presente </placename> , appresso Antonio Mora,  <placename> Venezia </placename>  1726.\n",
      "\n",
      "\t\t\t 19 Valentina Casarotto, Il segreto nello sguardo. Memorie di Rosalba Carriera prima pittrice d’ <placename> Europa </placename> , Angelo Colla,  <placename> Vicenza </placename>  2012, p. 113.\n",
      "\n",
      "\t\t\t 20 Bernardina Sani (a cura di), Rosalba Carriera. Lettere, diari, frammenti, Leo S. Olschki,  <placename> Firenze </placename>  1985, p. 342.\n",
      "\n",
      "\t\t\t 21 Ibid.\n",
      "\n",
      "\t\t\t 22 Rosalba Carriera, Maniere diverse per formare i colori, a cura di Manlio Brusadin, Vittorio Mandelli, Abscondita,  <placename> Milano </placename>  2005, pp. 24-25.\n",
      "\n",
      "\t\t\t 23 Ivi, p. 8.\n",
      "\n",
      "\t\t\t  <placename> 24 Ivi </placename> , p. 37.\n",
      "\n",
      "\t\t\t 25 Ibid.\n",
      "\n",
      "\t\t\t 26 Giuseppe Pavanello (a cura di), Rosalba Carriera “prima pittrice de l’ <placename> Europa </placename> ”, Marsilio, Venezia 2007, schede di catalogo a cura di Alessio Pasian, pp. 82-165.\n",
      "\n",
      "\t\t\t 27 Johann Joachim Winckelmann, Lettere, a cura di Maria Fancelli, Joselita Raspi Serra,  <placename> Istituto di Studi Germanici </placename> ,  <placename> Roma </placename>  2016, vol. I, p. 136.\n",
      "\n",
      "\t\t\t 28 Johann Wolfgang Goethe, Viaggio in Italia, trad. it. di Eugenio Zaniboni, Bur, Milano 1991, p. 172.\n",
      "\n",
      "\t\t\t 29 Ibid.\n",
      "\n",
      "\t\t\t 30 Ivi, p. 210.\n",
      "\n",
      "\t\t\t 31 Angelica Kauffmann, La “Memoria delle piture”, a cura di Carlo Knight, De Luca, Roma 1998, p. 41.\n",
      "\n",
      "\t\t\t 32 Johan Joseph Zoffany, Gli Accademici della Royal Academy, 1771-1772, olio su tela, 50,5 x 66 cm,  <placename> London </placename> , Royal Academy of Arts.\n",
      "\n",
      "\t\t\t 33 Laura Facchin, Angelica Kauffmann a  <placename> Roma </placename> : l’attività per una clientela cosmopolita, in Giorgio Mollisi (a cura di),  <placename> Svizzeri </placename>  a  <placename> Roma </placename>  nella storia, nell’arte, nella cultura, nell’economia dal  <placename> Cinquecento </placename>  ad oggi, in «Arte e Storia», 35, settembre-ottobre 2007, p. 12.\n",
      "\n",
      "\t\t\t 34 Wolfgang Savelsberg, Mad about Angelica Kauffmann, in «The Burlington Magazine», CLXII, settembre 2020, 1410, p. 13.\n",
      "\n",
      "\t\t\t 35 Giovanni Gherardo De Rossi, Memorie delle Belle Arti, tomo I, 1785, p. liv, cit. in Facchin, Angelica Kauffmann a  <placename> Roma </placename>  cit., p. 13.\n",
      "\n",
      "\t\t\t 36 «Angelica, figlia di Giovanni Giuseppe Kauffmann, originario di Schwarzenberg alla quale la somma lode della pittura meritò un cenotafio nel  <placename> Pantheon </placename>  ma lei stessa ordinò di essere portata in questo monumento che aveva posto per Antonio Zucchi affinché abitasse con l’uomo in perfetta armonia anche dopo la morte.Nata da 66 anni e 6 giorni, morì a  <placename> Roma </placename>  nel novembre 1807 addio magnifica donna, riposa in pace» (trad. dell’autore).\n",
      "\n",
      "\n",
      "\n",
      "\n",
      "\n",
      "Rivoluzionarie.\n",
      "\n",
      "XIX secolo\n",
      "\n",
      "\n",
      "\t\t\t I risultati eccezionali ottenuti dalla  <placename> Carriera </placename>  e dalla Kauffmann nel corso del XVIII secolo sono senza dubbio il frutto della loro caparbietà e di un’ambizione fuori dal comune. Si sono imposte sul mercato, hanno trovato spazio nelle corti europee e raccolto l’attenzione delle istituzioni, che si sono servite del loro talento trattandole al pari dei colleghi maschi. Sono state donne autorevoli, giunte al successo senza dover abdicare alla propria posizione sociale: hanno lavorato, rispettando il decoro e le regole che il loro tempo impone alla pittura e alle donne. Per emergere hanno fatto affidamento sulla capacità di relazione e sul sostegno di uomini che hanno riconosciuto i loro meriti. In  <placename> Italia </placename> , non sarebbe potuto accadere altrimenti.\n",
      "\n",
      "\t\t\t Se fossero state ragazze terribili, pronte a dare scandalo e fossero state sulla bocca di tutti per la propria condotta ambigua, la società italiana le avrebbe espulse, senza permettere loro alcun ruolo pubblico. A guardar bene, anche quelle ragazze considerate terribili – come Artemisia o Properzia de’ Rossi –, che in vita si sono trovate a dover difendere la propria reputazione, hanno poi dovuto capitolare e rientrare nei ranghi di una vita matrimoniale decorosa per poter raggiungere il successo e una stima professionale dignitosa. Condizione ben diversa da quella dei colleghi maschi, che spesso – se guardiamo ad esempi eclatanti come quello di Caravaggio – devono parte della fama proprio ad un’indole refrattaria al rispetto delle regole.\n",
      "\n",
      "\t\t\t Se allarghiamo l’orizzonte alle esperienze di pittrici che vivono nel XVIII secolo in altri paesi europei, ci accorgiamo che la situazione è piuttosto diversa.\n",
      "\n",
      "\t\t\t Prendiamo il caso di Mary Moser (1744-1819), che incrocia la carriera di Angelica Kauffmann a  <placename> Londra </placename> , quando nel 1768 è l’unica altra donna ad apporre la propria firma sotto l’atto di fondazione della Royal Academy of Arts. Oggi è più conosciuta per lo scalpore scatenato dai suoi comportamenti che per le opere che ha prodotto, peraltro pregevoli.\n",
      "\n",
      "\t\t\t Fortemente miope, Mary dipinge con il naso appiccicato alla tela. Ai limiti del paradosso, questo difetto si dimostra piuttosto vantaggioso: i fiori e le piante in cui si specializza sono tra i più meticolosi della sua epoca. L’accuratezza del suo lavoro le permette di esporre ininterrottamente dipinti alla Society of Arts dal 1760 al 1768, opportunità che le consente di guadagnarsi la reputazione di principale pittrice di nature morte floreali in  <placename> Gran Bretagna </placename> . Il suo coinvolgimento nella nascita dell’accademia reale è dovuto senza dubbio all’influenza esercitata da suo padre, l’incisore Georg-Michael Moser, ma anche il suo lavoro deve aver convinto i fondatori ad ammetterla in quella ristrettissima cerchia di artisti. Tuttavia, la ragazza rischia di compromettere la sua posizione per un affare di cuore cui non riesce a resistere. Brillante, attiva e vivace, Mary non è immune alla potente attrazione che esercita su di lei un bel giovane artista che giunge dal continente nel 1764: si chiama Johann Heinrich Füssli.\n",
      "\n",
      "\t\t\t Ha tre anni più di lei, ama dipingere il lato oscuro della mente, i tormenti delle donne, incubi che danno vita a figure mostruose. È arrivato a  <placename> Londra </placename>  attirato da una vita culturale vivacissima, animata dalla presenza di tanti artisti, di case d’aste, case editrici e prestigiosi teatri. Finora si è accostato alla pittura da dilettante, ma le relazioni che instaura con alcuni pittori di grido, come Joshua Reynolds, lo convincono ad abbracciare la professione di pittore.\n",
      "\n",
      "\t\t\t Füssli – un bel viso virile – è un conversatore intelligente e arguto, ed esercita una profonda impressione sui cuori e sulle menti delle donne. Uno di quei cuori appartiene a Mary Moser, che rimane affascinata da questo artista talentuoso e intelligente. È lei a cercarlo e a desiderare di trascorrere più tempo possibile con lui. Il ragazzo – perché all’epoca ha circa venticinque anni – non fa molto per dissuaderla. Non sappiamo quanto i due si siano amati, ma nel 1770 alla prima occasione – circa un anno dopo l’inizio della relazione – Füssli compie un gesto che induce a sospettare che non sia molto coinvolto: non si lascia sfuggire la possibilità di un viaggio in  <placename> Italia </placename>  da solo. Lascia Mary con la promessa di tornare presto, ma il suo viaggio di formazione si prolunga per quasi dieci anni. Sebbene a quel tempo non sia ritenuto prudente che una giovane donna sola scriva ad un uomo che non sia membro della sua famiglia, durante i primi due anni di lontananza la pittrice gli invia lettere d’amore appassionate. Rimane attaccata all’illusione che possa ancora interessare al collega, il quale risponde con frasi formali, senza alcun trasporto. Per sua fortuna, il distacco non la dissuade dall’esercizio del suo mestiere, che nel frattempo le riserva diverse soddisfazioni.\n",
      "\n",
      "\t\t\t In quegli anni, il suo talento nel dipingere fiori in modo così naturale e accurato attira l’attenzione della regina Charlotte, che condivide con l’artista un avido interesse per la botanica. Mary viene assunta dalla famiglia reale per insegnare alla regina e alle sue figlie il disegno e la pittura. Nasce una sorta di amicizia tra la pittrice e la sovrana, che in breve tempo sfocia nella commissione del progetto più complesso e prestigioso della sua carriera.\n",
      "\n",
      "\t\t\t Nel 1792, re Giorgio III acquista la tenuta di Frogmore nel  <placename> Berkshire </placename>  come rifugio di campagna privato per sua moglie. A due passi dal  <placename> castello di Windsor </placename> , in quella dimora le dame di corte possono godere dei loro passatempi preferiti: leggono, ricamano, disegnano e dipingono, soprattutto piante. Nell’ambito dei lavori di ristrutturazione della magione, Charlotte ordina a Mary Moser la decorazione di una delle nuove stanze che sarebbero state aggiunte alla residenza. Situata nel padiglione sud, la sala dovrà presentarsi come un pergolato ricco di fiori e piante, un pezzo del giardino penetrato all’interno delle mura. Mary prenderà a modello le essenze coltivate dalla regina e rivestirà le pareti delle sue immagini precise e accurate, fino al soffitto. Sarà ricompensata con 900 sterline, per un impegno di circa un anno: una cifra da capogiro.\n",
      "\n",
      "\t\t\t Oltre al denaro, questo lavoro imponente procura alla Moser la distrazione dai suoi problemi di cuore e le permette di affermarsi come una delle artiste inglesi più prestigiose del tempo.\n",
      "\n",
      "\t\t\t Ma Mary è imprevedibile. Chi si aspetta che dopo l’impresa di Frogmore si avvii ad ottenere incarichi altrettanto prestigiosi, deve ricredersi. Quel murale è l’ultima grande commissione. Il 23 ottobre 1793, subito dopo aver concluso il lavoro, si sposa. Ha 49 anni e decide di ritirarsi dall’attività di pittrice professionista. Non riesce a sostenere la pressione della critica e la precarietà insita nel mestiere. Eppure il suo non sembra un matrimonio d’amore, piuttosto di convenienza.\n",
      "\n",
      "\t\t\t Mary sposa il capitano Hugh Lloyd, al secondo matrimonio: un uomo arrivato e sicuro di sé, che nove anni dopo la loro unione non si oppone ad un viaggio della moglie ai limiti della decenza. La Moser lascia  <placename> Londra </placename> , senza il marito, per un tour di sei mesi alla ricerca di paesaggi inglesi da abbozzare, con l’esuberante artista Richard Cosway. Il pittore, membro della Royal Academy, si è recentemente separato dalla moglie. È un artista di talento, protagonista di discreto successo, ma è anche un noto donnaiolo e libertino. Sebbene Mary, che ormai usa solo il cognome Lloyd, sia una signora sposata da quasi dieci anni, questo fatto non sembra costituire per l’uomo un deterrente all’espressione palese del suo interesse erotico per la sua compagna d’avventura. Entrambi tengono un blocco di schizzi e lui riempie il suo con una serie di bozzetti salaci sulle loro attività sessuali e sull’ammirazione per la natura audace di Mary, abile e reattiva in ogni circostanza. La reazione dei rispettivi coniugi rispetta il perbenismo della società aglosassone dell’epoca. Sebbene la relazione di Mary e Cosway diventi presto un segreto di Pulcinella, Maria Cosway la ignora, come ha fatto con molti altri peccatucci di suo marito. Il capitano Lloyd, da par suo, decide di girare la testa altrove: al suo ritorno, Mary è accolta in casa e vive serenamente con lui per il resto della vita. Il fuoco dello scandalo si spegne sotto il soffio delle convenzioni, cui la coppia si adegua cercando una nuova serenità.\n",
      "\n",
      "\t\t\t La pittrice continuerà a dedicarsi ai suoi fiori per diletto, prendendo in mano il pennello ogni giorno, per il puro piacere di dipingere, senza affacciarsi più sulla scena professionale pubblica. Neanche un ictus che la colpisce a sessantasette anni la ferma. In mancanza di una relazione appassionante, la pittura resta l’unica attività che riesca ad assorbire il suo entusiasmo. Mary conserva l’energia di una donna coraggiosa, capace di non reprimere le proprie emozioni e seguire il cuore, sfidando regole e gerarchie. Resta una pioniera della libertà femminile, in largo anticipo rispetto a certe meravigliose donne che vivranno gli effetti delle rivoluzioni politiche e sociali nel secolo successivo.\n",
      "\n",
      "\n",
      "\n",
      "\n",
      "\n",
      "Gli abiti di Élisabeth Vigée-Le Brun (1755-1842)\n",
      "\n",
      "\n",
      "\t\t\t  <placename> Spostiamoci </placename>  in  <placename> Francia </placename> , per analizzare come cambiano qui le sorti delle artiste tra la fine del Settecento e l’ <placename> Ottocento </placename> . È un periodo estremamente fertile per la nazione, che gradualmente sottrarrà all’ <placename> Italia </placename>  il primato di centro culturale d’ <placename> Europa </placename> . Da  <placename> Parigi </placename>  prendono l’avvio alcune tra le rivoluzioni intellettuali più profonde della storia, dall’esordio dell’Illuminismo con l’Encyclopédie di Diderot e d’Alembert alle conseguenze della caduta dell’Ancien Régime nel 1789.\n",
      "\n",
      "\t\t\t C’è una donna che attraversa questo controverso periodo, affermandosi prima come ritrattista di corte per poi assistere alla caduta di un intero sistema sociale e riemergere indenne dall’abisso della Rivoluzione francese dopo aver percorso il continente da pittrice affermata. Un’artista dalla mano raffinata, che produce i ritratti più realistici mai visti fino ad allora, oggetti del desiderio di nobili e borghesi: Élisabeth Vigée-Le Brun:\n",
      "\n",
      "\t\t\t cercavo di conferire alle donne che dipingevo l’atteggiamento e l’espressione del loro carattere; quelle che ne erano prive, e si vedeva, le ritraevo sognanti. E tutto induce a credere che ne fossero contente, perché non ero in grado di soddisfare tutte le richieste. Per dirla in breve, ero di moda1.\n",
      "\n",
      "\t\t\t Il suo formidabile successo è così trascinante da procurarle l’invito di Maria Antonietta d’Austria. Nel 1779 la regina di  <placename> Francia </placename>  l’accoglie a  <placename> Versailles </placename>  per affidarle uno dei suoi ritratti più intimi.\n",
      "\n",
      "\t\t\t La ritrassi in un abito di raso con due grandi intelaiature laterali sui fianchi e con in mano una rosa2.\n",
      "\n",
      "\t\t\t È probabile che questa effigie risponda al tentativo di scacciare i malumori che i suoi comportamenti cominciano a far serpeggiare tra il popolo, favorendo una sua immagine più familiare, lontana dalla pompa dei gioielli e degli abiti da cerimonia. Il dipinto segna l’inizio di una lunga collaborazione tra la pittrice e la sovrana, da cui scaturiranno più di trenta ritratti della regina. Per ironia della sorte, quel gesto contribuisce ad avvicinare Élisabeth a Maria Antonietta, ma l’allontana dalla comunità artistica francese. A pochi giorni dall’esordio presso il  <placename> Salon des Artistes </placename>  del 1783, è costretta a ritirare il suo quadro. Il mondo dell’arte ufficiale si chiude a qualsiasi tentativo di innovazione, anche minimo. Per la prima volta un’artista al servizio dei reali si permette di non rispettare l’etichetta e si abbandona alla confidenza dei rapporti umani, trascurando qualsiasi dovere imposto dalla gerarchia. Per i critici francesi è un gesto inaccettabile, che non restituisce la regalità di Maria Antonietta. Solo una donna avrebbe potuto farlo. Un’artista coraggiosa, capace di tradurre in immagine la verità di uno sguardo e di una posa, senza il filtro del protocollo.\n",
      "\n",
      "\t\t\t Quello di Élisabeth resterà l’unico ritratto disadorno di Maria Antonietta: d’ora in avanti la regina apparirà soltanto in abiti sontuosi, circondata dal lusso della corte. La pittrice ha aperto un varco nella finzione dei ritratti ufficiali, avventurandosi sulla strada delle espressioni e degli atteggiamenti «naturali». Nel 1787 commetterà lo stesso errore. Questa volta la protagonista del dipinto è lei stessa, che si mostra con la figlia tra le braccia. La scena deriva direttamente dalla Madonna della seggiola di Raffaello. Mentre nel corso dei secoli le pittrici si erano autoritratte con l’obiettivo di dimostrare il loro ruolo di donne eleganti e ben educate, di professioniste sedute al cavalletto con la tavolozza in mano o alle prese con uno strumento musicale, Vigée-Le Brun decide di insistere sul suo ruolo di madre. La paura di non essere presa in seria considerazione come artista sembra non sfiorarla affatto. Compone una scena tenera, dai forti legami con la tradizione, che però stravolge con un dettaglio inedito: lei, la mamma, sorride mostrando i denti. Un vero affronto al decoro3.\n",
      "\n",
      "\t\t\t A quel punto si ripete una scena cui abbiamo assistito già tante volte. Dai colleghi maschi parte una serie di operazioni per screditarla e costringerla a rientrare nei ranghi della pittura tradizionale. Alle artiste di talento non sono concessi gli stessi esperimenti che si permettono ai pittori. Il Salon minaccia di arrestarla perché la donna lavora da quindici anni senza licenza. Solo chi è membro di un’accademia ha diritto a svolgere il mestiere della pittura, ma per una donna è ben difficile entrare nell’Académie Royale. Dal 1770 vige il limite di ammissione solo a quattro pittrici. Due sono già iscritte – Anne Vallayer-Coster e Adélaïde Labille-Guiard – e il direttore Jean-Baptiste-Marie Pierre non ha alcuna intenzione di ammetterne altre. Non solo per una questione di genere, ma anche per il rispetto dei ranghi sociali: un’artista come Vigée-Le Brun, con l’aggravante delle sue umili origini, non ha alcuna speranza di potervi entrare. Soltanto l’intervento dei reali in persona riesce a smuovere le acque e procura a Élisabeth la tanto agognata iscrizione all’Académie Royale di Francia. Peccato che accada pochi anni prima che la Rivoluzione sconvolga la  <placename> Francia </placename>  e costringa la donna a rivedere i suoi piani.\n",
      "\n",
      "\t\t\t A metà settembre del 1789 i primi colpi di cannone dentro le mura di  <placename> Parigi </placename>  la colgono mentre sta lavorando al ritratto della celebre Madame Du Barry, l’ultima grande favorita di re Luigi XV, tessitrice di intrighi e cospirazioni, che pare reagisca alle bombe con inconsapevole ironia esclamando: «Se Luigi XV vivesse, certamente tutto ciò non accadrebbe»4.\n",
      "\n",
      "\t\t\t Ma Élisabeth è una donna con i piedi per terra. Non ci vuole molto perché capisca la gravità della situazione: da giorni sente la pressione di chi la critica per aver superato senza ritegno i limiti imposti dalle differenze di classe fino a diventare la ritrattista dell’odiata regina. Poco importa che questo suo successo sia dovuto al talento. La sera del 5 ottobre dello stesso anno, il giorno in cui le donne di  <placename> Parigi </placename>  sono in piazza a guidare la folla alla conquista di Versailles, si traveste da popolana, prende con sé la figlia Julie e i suoi strumenti di lavoro, e lascia di nascosto la capitale su una diligenza pubblica, aiutata in questa impresa dal suo amico e collega Hubert Robert. Destinazione: l’ <placename> Italia </placename> , prima tappa di un esilio che sarebbe durato dodici anni5. Da quel momento, nelle sue lettere non parla più «di cene greche, di commedie, ma di giorni di angoscia e di paura»6.\n",
      "\n",
      "\t\t\t Se spostarsi per una donna sola non è consigliabile, ancor più complicato è affrontare un viaggio senza averlo programmato e, soprattutto, con pochi soldi, una bambina piccola e una valigia riempita in fretta e furia.\n",
      "\n",
      "\t\t\t La donna non si scoraggia e inizia un itinerario che ben presto perde i contorni della fuga e si trasforma in una sorta di Grand Tour. La sua fama la precede in ogni città dove decide di soggiornare. Lontana da un marito donnaiolo e giocatore d’azzardo, finalmente libera dalle convenzioni nobiliari, Élisabeth conquista la sua indipendenza.\n",
      "\n",
      "\t\t\t Come prima tappa si ferma a  <placename> Torino </placename> , ospite di Carlo Antonio Porporati, dove viene accolta dai Savoia, ma la situazione le ricorda fin troppo quei meccanismi cortigiani da cui è finalmente riuscita ad allontanarsi: decide allora di partire alla scoperta dell’ <placename> Italia </placename> . Si stabilisce così a  <placename> Bologna </placename> ,  <placename> Firenze </placename> ,  <placename> Roma </placename> ,  <placename> Napoli </placename> ,  <placename> Milano </placename> ,  <placename> Venezia </placename> , dove non smette mai di lavorare. Tutti vogliono farsi ritrarre dalla Vigée-Le Brun. Ben presto si rende conto che la precaria situazione della  <placename> Francia </placename>  non troverà presto una soluzione. Parte allora alla volta di  <placename> Vienna </placename>  dove vive fino all’estate del 1795. È poi la volta della  <placename> Russia </placename> , dove giunge al cospetto dell’imperatrice Caterina II, che le ordina i ritratti delle nipoti Alexandra ed Elena:\n",
      "\n",
      "\t\t\t Le dipinsi insieme, mentre reggevano e guardavano il ritratto dell’imperatrice, abbigliate in tuniche alla greca, con molta semplicità e modestia. Fui dunque piuttosto stupita quando Zuboff, il favorito, mi disse che Sua Maestà era scandalizzata per come avevo vestito nel mio quadro le granduchesse.  <placename> Credetti </placename>  a quella insinuazione, per cui mi premurai di sostituire le tuniche con i vestiti che indossavano le principesse e di coprir loro le braccia con tristi mezzemaniche. In verità l’imperatrice non aveva fatto alcun commento7.\n",
      "\n",
      "\t\t\t L’invidia la perseguita.\n",
      "\n",
      "\t\t\t Appena terminati i ritratti delle giovani granduchesse, arriva l’ordine per quello della granduchessa Elizabetta.\n",
      "\n",
      "\t\t\t Era una donna semplicemente stupenda; non avrei voluto dipingere una figura tanto celestiale in abiti normali, mi sarebbe, piuttosto, piaciuto rappresentarla in un quadro di ambientazione storica con Alessandro [suo marito, N.d.A.], tanto i lineamenti di entrambi erano nobili e regolari. Ma quello che mi era accaduto con i ritratti delle granduchesse mi sconsigliò di abbandonarmi al mio estro, così la dipinsi in piedi, in un sontuoso abito di corte, mentre stava sistemando i fiori in una corbeille [cesta, N.d.A.]. [...] La granduchessa non tardò ad apparire, vestita di una tunica bianca; era Psiche. Quando terminai il suo grande ritratto, me ne commissionò un altro per sua madre, in cui la dipinsi con uno scialle viola, trasparente, appoggiata a un cuscino8.\n",
      "\n",
      "\t\t\t Élisabeth pone un’attenzione estrema alle pieghe degli abiti femminili e alle chiome. Forse per via del lavoro della madre, acconciatrice a corte francese, prima di mettere mano al pennello la pittrice sistema le vesti, i cappelli e le mani delle sue modelle.\n",
      "\n",
      "\t\t\t Questo straordinario successo è oscurato da alcuni episodi che rattristano la vita privata della pittrice. Quando nel 1802 può finalmente far ritorno in  <placename> Francia </placename> , Élizabeth rientra da sola. Sua figlia Julie sceglie di restare in  <placename> Russia </placename> , dove ha sposato un uomo contro il parere della madre. Il loro tenero abbraccio si è trasformato in un conflitto aperto, che non si ricomporrà mai, fino alla morte precoce della ragazza.\n",
      "\n",
      "\t\t\t L’accoglienza a  <placename> Parigi </placename>  è straordinaria. La sera stessa del suo arrivo partecipa ad un concerto, dove viene salutata dagli applausi del pubblico e dai colpi d’archetto dei violinisti. Ma appena ha il tempo di guardarsi intorno, capisce che non è rimasto nulla della  <placename> Francia </placename>  che aveva lasciato. Nemmeno il marito è più disponibile a sostenere il suo lavoro. Sarà proprio lui, forse per liberarsene, a spingerla verso una nuova partenza. Raggiunge le coste inglesi: un nuovo mondo, una nuova società e un nuovo modo di vivere che le fanno ben presto rimpiangere la sua cara patria. Della corte anglosassone scrive:\n",
      "\n",
      "\t\t\t Per quanto grande e bella sia  <placename> Londra </placename> , offre alla curiosità di un’artista minor alimento di  <placename> Parigi </placename>  e delle città italiane. Certo, anche in  <placename> Inghilterra </placename>  si trovano molti preziosi oggetti d’arte, ma sono generalmente in possesso di ricchi privati, e ornano i loro castelli in campagna e in provincia. All’epoca di cui parlo,  <placename> Londra </placename>  non aveva musei di pittura. [...] Le domeniche a  <placename> Londra </placename>  sono tristi quanto il clima. Nessun negozio aperto, nessuno spettacolo, né balli, né concerti. Un profondo silenzio regna ovunque9.\n",
      "\n",
      "\t\t\t Per affrontare la noia, apre il suo appartamento londinese a ricevimenti e conversazioni, nel disperato tentativo di rivivere il beau monde della  <placename> Parigi </placename>  prerivoluzionaria. Nelle sue lettere si intuisce il desiderio di dimenticare il dolore profondo per la lontananza di sua figlia e per un matrimonio non riuscito. Questo idillio si interrompe bruscamente quando viene a sapere del ritorno a  <placename> Parigi </placename>  di sua figlia: l’amore materno vince su tutto e decide all’improvviso di anticipare il suo rientro in  <placename> Francia </placename> . È in questo periodo che la famiglia Bonaparte le commissiona il ritratto della sorella dell’imperatore, Caroline Murat.\n",
      "\n",
      "\t\t\t Sarebbe impossibile descrivere tutte le contrarietà e tutti i tormenti che dovetti sopportare per quel ritratto. Innanzi tutto, alla prima seduta, vidi arrivare Madame Murat con due cameriere che dovevano pettinarla mentre io l’avrei dipinta. Quando le feci osservare che mi sarebbe stato impossibile cogliere i suoi lineamenti in condizioni simili, accettò di mandar via le due cameriere [...]. Spesso l’aspettavo invano, il che mi spazientiva da non dire, e l’intervallo tra le sedute era così lungo che le capitò di cambiare pettinatura. I primi giorni, ad esempio, portava riccioli che le ricadevano sulle gote, e così la ritrassi, ma poi quell’acconciatura passò di moda, e a una seduta successiva si presentò pettinata in modo completamente diverso, per cui fui costretta a cancellare i riccioli che avevo dipinto sulla fronte e a sostituire le perle, che formavano un bandeau, con dei cammei10.\n",
      "\n",
      "\t\t\t Ma tutto questo è nulla a confronto con la gioia di sapere che il suo esilio è finalmente finito. Élisabeth si sente nuovamente a casa: è una donna libera. Il suo salotto torna ad essere un punto d’incontro per artisti e intellettuali, con i quali tenta di immaginare cosa sarà della  <placename> Francia </placename>  dopo tali e tanti rivolgimenti.\n",
      "\n",
      "\t\t\t Ma la vita non è generosa con lei nemmeno in questo momento. Nel giro di pochi anni muore la figlia Julie, che riesce appena a rivedere poco prima che esali l’ultimo respiro, perde l’amato fratello e si ritrova praticamente sola. Decide allora di abbandonare il pennello e dona al  <placename> Museo del Louvre </placename>  le opere migliori ancora in suo possesso.\n",
      "\n",
      "\t\t\t Nel giugno 1841, Élisabeth viene colpita da un ictus durante un soggiorno a  <placename> Louveciennes </placename> , a ovest di  <placename> Parigi </placename> . Si riprende e in autunno, sebbene indebolita, torna a  <placename> Parigi </placename> , dove muore il 31 marzo 1842. Sulla sua lapide, nel cimitero del borgo, compare un tondo che contiene una tavolozza e un pennello. Sotto, la scritta «Ici, enfin, je repose» («Qui, finalmente, io riposo»), la considerazione più giusta per una donna che non aveva mai trovato pace durante la sua vita, se non nella pittura.\n",
      "\n",
      "\n",
      "\n",
      "\n",
      "\n",
      "Le bestie di Rosa Bonheur (1822-1899)\n",
      "\n",
      "\n",
      "\t\t\t La Dichiarazione dei diritti dell’uomo e del cittadino del 1789 scaturita dalla Rivoluzione francese riconosce ad ogni individuo – a prescindere dal genere – il diritto insopprimibile «alla libertà, alla proprietà, alla sicurezza, alla resistenza all’oppressione»: ogni donna, proprio come ogni uomo, è libera delle proprie opinioni e scelte, garantita nell’integrità della persona e dei beni. In questo senso le figlie femmine non sono più svantaggiate nelle divisioni di successione né costrette per legge a compiere scelte di vita lontane dai propri desideri11.\n",
      "\n",
      "\t\t\t Nel 1791 la drammaturga Olympe de Gouges traduce al femminile la Carta dei diritti, proclamando l’uguaglianza tra uomo e donna. Il concetto, che si osava esprimere soltanto in certi illuminati salotti privati o in libri destinati a quei pochi che avevano la possibilità e il tempo di leggere, diventa un’opinione di dominio pubblico, che suscita alzate di scudi e accende lotte politiche condotte con manifestazioni a cielo aperto. C’è la presenza capillare e tempestiva della stampa a prendere la difesa della donna, non solo i libri, c’è l’azione politica che mira a cambiare l’organizzazione dello  <placename> Stato </placename> , non più soltanto le questioni di principio espresse in raffinati bestseller. È l’effetto dei princìpi filosofici dell’Illuminismo a mettere gli uomini di fronte all’interrogativo che due anni dopo la Rivoluzione strilla in prima pagina «La Mère Duchesne», un pamphlet nato proprio per difendere i nuovi diritti femminili: «Forse che mia madre non mi ha portato nel suo ventre come gli altri suoi figli?» gridano le donne francesi12.\n",
      "\n",
      "\t\t\t È ovvio che questi princìpi faticheranno non poco a trasformarsi in comportamenti. L’onda del cambiamento travolgerà un ristretto numero di famiglie, per lo più inserite nel contesto urbano progressista, mentre la tradizione patriarcale persisterà a lungo nei piccoli borghi e nelle campagne. Ma è un fatto che le artiste figlie della Rivoluzione siano molto più disinvolte e sicure di sé rispetto alle colleghe del passato. Sono pronte a dare l’ultima spallata a quei pregiudizi che le hanno danneggiate per secoli, prendono il coraggio a due mani e provano a comportarsi come gli uomini, assumendosi il rischio di soccombere sotto la resistenza di una società lenta al cambiamento.\n",
      "\n",
      "\t\t\t Lentissima.\n",
      "\n",
      "\t\t\t Non c’è dubbio che il contributo delle pittrici sia stato fondamentale per spingere il vento del progresso sociale, come non ci stancheremo mai di affermare. Soprattutto in questo delicato frangente storico.\n",
      "\n",
      "\t\t\t Anche se l’Académie Royale des Beaux-Arts soltanto nel 1897 ammetterà le donne senza porre limiti al loro numero, gli artisti devono fare i conti con dei pericolosi talenti al femminile per tutto il XIX secolo. Le giovani allieve si insinuano nei loro atelier, li osservano per carpirne i segreti della tecnica e li superano spesso nei risultati. Ottengono premi, godono di altissime quotazioni, assumono il ruolo di promotrici e, diremmo oggi, di opinion leaders. Un processo che matura inesorabile di generazione in generazione.\n",
      "\n",
      "\t\t\t In questo senso, possiamo considerare Rosa Bonheur un’artista pioniera, l’autrice di uno strappo profondo nei confronti dell’immagine che le pittrici erano riuscite a conquistarsi nel corso dei secoli più recenti. Rosa ama pubblicamente una donna, con cui intrattiene una relazione lunga oltre cinquant’anni, indossa abiti maschili in pubblico rischiando l’arresto e, soprattutto, affronta i colleghi uomini dipingendo molto meglio di loro soggetti che non sono mai stati alla portata del pennello femminile.\n",
      "\n",
      "\t\t\t Nasce nel 1822 nei pressi di  <placename> Bordeaux </placename>  e fin da bambina costringe il padre pittore a farle da maestro. Lui, irritato, cede alle richieste della figlia, anche se non vede affatto di buon occhio il suo impegno nell’arte. Soprattutto, non approva i suoi comportamenti trasgressivi, come il rifiuto di recarsi al  <placename> Louvre </placename>  per copiare i maestri antichi. Rosa preferisce mescolarsi agli animali nelle stalle, li osserva da vicino, li studia mentre scalciano e si dimenano. Li adora. In una fotografia compare bardata per una battuta di caccia accanto all’attore William Frederick Cody, più noto come Buffalo Bill. Quando scopre che la sua compagnia sta arrivando in  <placename> Francia </placename>  per uno spettacolo, il Wild West Show, gli va incontro per disegnare, dal vero, bisonti, cavalli da rodeo e persino indiani  <placename> Lakota </placename> . Da parte sua, Bill spera che la pittrice possa dipingere il suo ritratto, cosa che avviene con grande soddisfazione di entrambi. Nonostante un oceano di differenze, l’artista e l’avventuriero del  <placename> Far West </placename>  si divertiranno a discutere delle arti e dell’amore per la natura, attraverso un dialogo che si trasformerà in una solida amicizia.\n",
      "\n",
      "\t\t\t Quanto siamo distanti dai salotti tutti pizzi e argenterie che hanno frequentato le pittrici del Settecento!\n",
      "\n",
      "\t\t\t La nuova generazione post-rivoluzionaria ama sporcarsi le mani nell’agone più rovente, se questo significa poter dipingere immagini sublimi. È disposta anche ad andare contro la legge, se questa le impedisce di vestirsi come meglio crede. La Bonheur dovrà persino difendersi dalle accuse di usare un abito maschile per il solo desiderio di provocare indignazione.\n",
      "\n",
      "\t\t\t Se ritenessi che i pantaloni fossero adatti al mio sesso mi sarei disfatta delle gonne, ma non è così; e nemmeno ho mai consigliato alle mie consorelle di indossare abiti maschili nella quotidianità. Quindi, se mi vedete vestita in questo modo, non è per farmi notare, come tentano di fare molte altre donne, ma solo per agevolare il mio lavoro. Non dimenticate che per un periodo ho trascorso interi giorni nei mattatoi. Bisogna amare davvero la propria arte per vivere in mezzo a pozze di sangue [...]. Anche i cavalli mi affascinano e qual è il posto migliore per studiare questi animali se non la fiera, in mezzo agli escrementi? Non potevo non rendermi conto che gli abiti femminili erano una vera seccatura. Questo è il motivo per cui ho deciso di chiedere al prefetto di polizia l’autorizzazione a usare abiti maschili. Ma quello che indosso non è altro che la mia tenuta da lavoro. Le osservazioni degli sciocchi non mi hanno mai turbata. Anche Nathalie [la sua compagna, N.d.A.] ci ride su. Vedermi vestita da uomo non la turba affatto, ma se la cosa vi dà il minimo pensiero, non avrei alcuna difficoltà a mettermi una gonna, visto che ho un assortimento completo di abiti femminili nel mio armadio13.\n",
      "\n",
      "\t\t\t L’opera che segna la sua definitiva e incontrovertibile affermazione pubblica è proprio Il Mercato dei cavalli14, che al Salon del 1853 riceve un plauso unanime, riuscendo a lasciare la giuria quasi senza parole per definire la forza di quegli animali che si impongono all’osservatore con un’energia potente e un’anatomia realistica. Quel quadro le è costato fatica e umiliazioni. Per un anno e mezzo si è dovuta fingere uomo per accedere al mercato dei cavalli di  <placename> Parigi </placename>  senza richiamare l’attenzione e rischiare di essere cacciata come un’intrusa. Ma ne è valsa la pena: la Bonheur ottiene il diritto perenne all’ammissione in quella che resta la platea ufficiale per gli artisti. Al pari di David e Courbet, diventa un’istituzione francese, una pittrice intoccabile.\n",
      "\n",
      "\t\t\t A poco più di trent’anni, Rosa gode di una fama e di una sicurezza economica molto superiori alla maggior parte dei colleghi uomini. Il suo lavoro è ammirato ben al di là del fatto che si tratti di una donna.\n",
      "\n",
      "\t\t\t Con i propri mezzi, riesce ad acquistare un castello a  <placename> By </placename> , sul bordo della foresta di  <placename> Fontainebleau </placename> . Oltre ad essere una delle destinazioni predilette dalla nuova generazione di artisti che ama sempre di più uscire dall’atelier per dipingere en plein air, la Bonheur apprezza  <placename> Fontainebleau </placename>  perché è un posto selvaggio. Il suo lavoro in quel territorio non si limita all’apertura di un grande atelier, ma si estenderà progressivamente all’esplorazione dei dintorni, abitati dagli animali più inaspettati: alle capre e alle mucche si aggiungono scimmie, cinghiali e una leonessa addomesticata.\n",
      "\n",
      "\t\t\t Stavo bene in mezzo a queste bestie, ne osservavo con passione le maniere, e ho sempre guardato con interesse speciale l’espressione dei loro occhi, specchio dell’anima di tutte le creature viventi [...]. Se non sempre le capiamo, le bestie, loro ci capiscono sempre [...] trovo mostruoso che le si dica prive d’anima. La mia leonessa mi amava molto, quindi aveva un’anima, ben più di certi umani che non amano affatto15.\n",
      "\n",
      "\t\t\t Per amore degli animali diviene anche la prima socia di una nascente società di protezione degli animali (come indica la tessera esposta ancora oggi in una vetrina del  <placename> Castello di By </placename> ).\n",
      "\n",
      "\t\t\t Le bestie della Bonheur non sono solo perfette dal punto vista formale, hanno un’anima, che esprimono con sguardi intensi, spesso più di quelli umani. Le cronache dell’epoca raccontano che l’imperatrice Eugenia, giunta a By per consegnarle con le proprie mani la croce d’oro della Légion d’honneur, l’abbia trovata alle prese con l’accudimento dei cavalli, al pari di uno stalliere. Senza perdere il contatto diretto con la realtà, Rosa diventa la prima artista a ricevere una tale prestigiosa onorificenza.\n",
      "\n",
      "\t\t\t Ma non facciamoci illusioni.\n",
      "\n",
      "\t\t\t Tutti i riconoscimenti che la Bonheur ottiene durante la sua fulgida carriera non le evitano attacchi feroci. Soprattutto negli ultimi vent’anni della sua vita, l’artista è il bersaglio di caricature e insulti che insistono sulla stravaganza delle sue relazioni omosessuali:\n",
      "\n",
      "\t\t\t Credo che i giovani me ne vogliano non tanto di esser vecchia, ma di essere una donna: non riescono a perdonarmi di aver mostrato in maniera chiara e netta che l’arte non ha sesso16.\n",
      "\n",
      "\t\t\t Fino all’ultimo ha affermato la «grande e indomita ambizione per il sesso al quale sono fiera di appartenere, e di cui sosterrò l’indipendenza fino alla fine dei miei giorni»17.\n",
      "\n",
      "\n",
      "\n",
      "\n",
      "\n",
      "I capelli di Berthe Morisot (1841-1895)\n",
      "\n",
      "\n",
      "\t\t\t Se Rosa Bonheur ha evitato di mescolarsi alla schiera di pittori e pittrici che nell’Ottocento affollano le sale del  <placename> Louvre </placename>  per il puro diletto di copiare i maestri antichi o con l’ambizione di acquisire la tecnica che avrebbe loro permesso di affermarsi nei  <placename> Salon </placename> , Berthe Morisot deve proprio a quell’ambiente la svolta della sua vita.\n",
      "\n",
      "\t\t\t È una mattina come tante, quando la Morisot siede con sua sorella Edma in una delle sale più affollate di copisti del  <placename> Louvre </placename> , davanti alla grande tela di Rubens che rappresenta Lo sbarco di Maria de’ Medici a  <placename> Marsiglia </placename> . È concentrata nella riproduzione di ogni dettaglio e sfumatura, quando il suo sguardo viene attratto da un giovane elegante che avanza verso di lei. Lo conduce verso Berthe un comune amico, il pittore Henri Fantin-Latour, che dimostra una certa affabile attenzione nei confronti delle due ragazze. Giacca stretta in vita e pantaloni chiari, l’altro emana un fascino cui la donna oppone una inutile resistenza: è il pittore Édouard Manet, artista molto chiacchierato. Su di lui si concentrano lo scherno e lo scandalo destati dalla Déjeuner sur l’herbe e dall’Olympia, frequenta il maudit Charles Baudelaire e il narratore dei bassifondi Émile Zola. Molti dei giovani insofferenti al  <placename> Salon </placename>  lo considerano un maestro e frequentano il suo atelier a  <placename> Batignolles </placename> , un quartiere parigino a nord dell’ <placename> Opéra </placename> .\n",
      "\n",
      "\t\t\t Dopo quel fugace incontro, è lì che Berthe andrà a cercarlo. Non riesce proprio a toglierselo dalla testa. E nemmeno lui è rimasto indifferente al fascino di quella ragazza dal bel viso, una massa di capelli neri un po’ spettinati e il corpo sottile. Così la ritrarrà in un celebre dipinto oggi al  <placename> Musée d’Orsay </placename> . E non è l’unica volta in cui la donna poserà per lui: tra loro nasce una relazione di dipendenza reciproca, esclusiva e intensa.\n",
      "\n",
      "\t\t\t Basti pensare a come reagisce Berthe quando nelle grazie di Édouard, che presto da amico diventerà anche suo maestro, entra la giovane Eva Gonzalès, anche lei destinata a imporsi come una delle protagoniste dell’Impressionismo.\n",
      "\n",
      "\t\t\t La Morisot ne soffre le intromissioni e fa di tutto per ostacolare il suo apprendistato.\n",
      "\n",
      "\t\t\t Manet mi fa la morale e mi ripropone continuamente la signorina  <placename> Gonzalès </placename>  come modello. Lei sa come comportarsi, è perseverante, sa condurre a buon termine ogni cosa; io invece non sono capace di niente18.\n",
      "\n",
      "\t\t\t Tra schermaglie e momenti di intensa ispirazione, Berthe affina la sua tecnica, apprende i rudimenti della pittura en plein air e comincia a costruire il suo personale repertorio di immagini. Donne, soprattutto. Adagiate sui cuscini di un divano in pose vagamente languide, immerse nella lettura, tenere mamme alle prese con la cura dei propri bambini: sono questi i soggetti prediletti dalla pittrice, che preferisce respingere le sue inquietudini nel petto, piuttosto che farle trasparire sulla tela. Predilige l’intimità femminile, fotografata attraverso ragazze che si tengono lontane dagli scandali. Non ci sono nudi nella sua pittura, le donne portano abiti alla moda senza particolare euforia, al contrario delle ragazze di Renoir o delle ballerine di Degas. Sono spesso le sue sorelle a finire ritratte in questo universo di signorine «perbene», figure familiari, che appartengono al suo ristretto orizzonte privato. Nel suo dipinto più celebre, La culla, riconosciamo  <placename> Edma </placename> , che ha deciso molto presto di abbandonare la pittura per sposarsi e dedicarsi alla figlia Jeanne.\n",
      "\n",
      "\t\t\t Io credo che per quanto affetto una possa avere per il proprio marito, non si interrompe senza pena una vita di lavoro. Il sentimento è una cosa carina a condizione che ci sia qualche altra cosa per riempire le giornate. Mi pare che per te quest’altra cosa sia la maternità19.\n",
      "\n",
      "\t\t\t È talmente concentrata sul suo lavoro, che Berthe trova marito proprio nell’atelier di Manet. Sposa suo fratello Eugène, anch’egli pittore, che si fa volentieri da parte per sostenere la carriera della moglie. Per lei trasformerà la casa in uno studio ben attrezzato.\n",
      "\n",
      "\t\t\t Tende bianche alle finestre, cartelle portadisegni, cappelli di paglia da pastorella, una retina verde per catturare farfalle, una gabbia con dei pappagallini, una confusione di accessori fragili; niente cianfrusaglie, nessun oggetto d’arte ma qualche studio al muro su una carta grigia a quadretti e, in bella vista, un paesaggio di Corot20.\n",
      "\n",
      "\t\t\t Casa Manet-Morisot diventa presto uno dei ritrovi più vivaci per gli artisti parigini d’avanguardia. Anche nel loro salotto avvengono le accese discussioni che nel 1874 portano all’organizzazione della prima mostra impressionista presso lo studio del fotografo Nadar. Siccome è disdicevole per una donna intrattenersi in un caffè con uomini che non appartengano alla sua cerchia familiare, Berthe li invita in casa propria, dove alla presenza del marito ha la libertà di diventare la prima pittrice del gruppo senza destare scandalo. C’è anche lei con Monet, Degas, Pissarro, Sisley e Renoir nell’atto di fondazione della Società anonima cooperativa degli Artisti, Pittori, Scultori che nel giro di pochi anni sconvolge il sistema dell’arte e del collezionismo a livello globale.\n",
      "\n",
      "\t\t\t Berthe deve aver resistito non poco alle scoraggianti parole di Manet, che rifiuta di unirsi al gruppo, e preferisce non ascoltare le previsioni catastrofiche di Puvis de Chavannes. In effetti, la pittrice deve mandar giù un boccone molto amaro quando legge la critica del giornale satirico «Charivari» nei confronti dei suoi quadri. Louis Leroy, lo stesso critico che conierà il termine dispregiativo «impressionismo», la accusa di dare sommari colpi di spazzola alle sue tele.\n",
      "\n",
      "\t\t\t A questi insulti si aggiunge il commento sconsolato di Joseph Guichard, suo maestro della prima ora, in una lettera alla madre:\n",
      "\n",
      "\t\t\t Ho avuto una stretta al cuore vedendo le opere di vostra figlia in quell’ambiente deleterio e mi sono detto: non si vive impunemente con dei pazzi [...]. Come pittore, amico e medico ecco la mia prescrizione: deve andare al  <placename> Louvre </placename>  due volte a settimana, fermarsi davanti a  <placename> Correggio </placename>  per chiedergli perdono di aver voluto far dire all’olio quello che è esclusivamente dominio dell’acqua21.\n",
      "\n",
      "\t\t\t Questa critica spietata rivela una sacrosanta verità: la pennellata liquida di Berthe, come di tutti gli  <placename> Impressionisti </placename> , scorre veloce sulla tela come fosse un gesto all’acquerello, lasciando invece dietro di sé il solco denso della pittura ad olio.\n",
      "\n",
      "\t\t\t Come i suoi tratti sulla tela, le parole di Guichard sfiorano la Morisot senza provocare turbamenti. È più meritevole d’ascolto l’opinione del poeta Paul Valéry, secondo il quale Berthe esprime «la volontà di ridurre tutte le cose ad un’allusione». La quiete domina le sue scene, dove cerca sempre di cogliere il momento della quotidianità familiare, i gesti ripetuti negli interni domestici, una sala da pranzo, i bambini, l’attesa che accompagna lo sguardo fuori dalla finestra.\n",
      "\n",
      "\t\t\t Nel marzo 1895, dopo una breve malattia da cui è stata contagiata dalla figlia sedicenne Julie, se ne va in pochi giorni. Viene sepolta nella tomba dei Manet al cimitero di  <placename> Passy </placename> . Ha cinquantaquattro anni, quaranta dei quali dedicati alla pittura, ma sul certificato di morte compare la dicitura «senza professione» e sulla lapide è inciso un epitaffio che trascura completamente il suo mestiere: «Berthe Morisot, vedova di Eugène Manet».\n",
      "\n",
      "\t\t\t È stata tutta un’illusione, la sua? Forse no, se rileggiamo le parole scritte da Mallarmé per la mostra retrospettiva che la  <placename> Galleria Durand-Ruel </placename>  le dedica l’anno dopo:\n",
      "\n",
      "\t\t\t Ricordare la maga a prescindere dagli incantesimi risponde quindi a una speranza d’armonia da lei stessa accarezzata, quella di essere riconosciuta dagli altri come lei s’immaginava: si può dire che ammirazione e solitudine non le sono mai mancati [...]. La sua opera, riuscita, stando alla stima di alcuni grandi originali che la consideravano compagna di lotta, vale, autonoma, quanto la loro e si colloca perfettamente nella storia della pittura di questo scorcio di secolo22.\n",
      "\n",
      "\t\t\t Si tratta di un riconoscimento postumo e, soprattutto, ancora paragonato a quello dei colleghi uomini, ma è pur vero che per raccontare l’avventura dell’ <placename> Impressionismo </placename>  nessuno da allora potrà fare a meno di tenere in considerazione anche il suo fondamentale contributo.\n",
      "\n",
      "\t\t\t Berthe nel tempo non è diventata solo un punto di riferimento per i suoi amici artisti, ma anche colei che ha sempre lavorato per calmare i conflitti e creare coesione tra i pittori. Senza di lei, forse quel gruppo avrebbe avuto un destino ben diverso e di sicuro non avrebbe accolto un’altra donna, a cui lei spiana la strada con generosità: Mary Cassatt.\n",
      "\n",
      "\n",
      "\n",
      "\n",
      "\n",
      "Le carte di Mary Cassatt (1844-1926)\n",
      "\n",
      "\n",
      "\t\t\t Arriva in  <placename> Francia </placename>  d’oltreoceano a bordo di un piroscafo, dimostrando un coraggio e un’ambizione che soltanto una giovane americana può incarnare. Non è la prima volta che Mary Cassatt giunge nella  <placename> Ville Lumière </placename> : assecondando la sua passione per la pittura, il padre – agente di cambio di successo – preferisce che studi negli eleganti saloni del  <placename> Louvre </placename> , piuttosto che mescolarsi con i giovani artisti di  <placename> Pittsburgh </placename> , ai suoi occhi degli assoluti scansafatiche. Ma questo nuovo sbarco non prelude ad un soggiorno di formazione: Mary è lì per stabilirsi definitivamente e diventare pittrice di professione. Il suo interesse però non la porta verso i contesti tradizionali, ma la spinge all’incontro con l’avanguardia impressionista.\n",
      "\n",
      "\t\t\t Nel 1874 gli  <placename> Stati Uniti </placename>  stanno cambiando pelle, trasformandosi da un assortimento di colonie alla periferia di un impero in una nazione che si appresta a sottrarre all’ <placename> Europa </placename>  il baricentro dell’economia e della cultura nel giro di pochi decenni. Ora è un paese con eroi e personaggi che hanno superato i confini con la loro fama: ha bisogno di artisti che sappiano raccontarne la grandezza e l’ideologia liberale. Ai pittori realisti si sono aggiunti negli anni  <placename> Venti </placename>  i paesaggisti del fiume  <placename> Hudson </placename> , pittori en plein air come Thomas Cole, selvaggio e drammatico nelle sue grandiose composizioni, o George Inness, attento ai dettagli più meticolosi all’interno di ampi panorami.\n",
      "\n",
      "\t\t\t Mary considera questi maestri fin troppo accademici: con il suo arrivo a  <placename> Parigi </placename>  punta a scrollarsi di dosso al più presto questo linguaggio, per lei asfittico. Lungo la  <placename> Senna </placename>  gli eventi si susseguono ad un ritmo vorticoso. Nel giro di pochi mesi si ritrova al centro del dibattito che segue la mostra presso lo studio di Nadar in  <placename> Boulevard des Capucins </placename> : diventa allieva, modella e, forse, amante di Edgar Degas. Da lui assorbe una spontaneità controllata, una libertà disciplinata nell’applicazione del colore e un interesse esclusivo per i soggetti contemporanei. Più i critici coprono di ridicolo quei pittori antisistema, più lei si stringe al gruppo, snobbando l’accademia. Diventa l’impressionista americana, un’eccezione nell’eccezione. Un ruolo che le calza a pennello.\n",
      "\n",
      "\t\t\t Amica e complice della collega Berthe Morisot, si dedica a ritrarre soprattutto donne e bambini. Ma le sue signore non sono soltanto colte nell’intimo della loro serenità domestica: sono giovani sofisticate, ragazze alla moda, signore a proprio agio in dimore borghesi o a teatro. Una si sporge dal proprio palco alla Comédie Française, senza accorgersi che da un altro stallo un gentiluomo ha puntato su di lei il binocolo, in un gioco di sguardi che coinvolge anche noi, spettatori affascinati dall’arte del corteggiamento23. La  <placename> Cassatt </placename>  conferisce alla figura femminile un ruolo molto dinamico: la ragazza, elegantissima nel suo sobrio abito nero, osserva avidamente attraverso i suoi occhiali da teatro la fila di posti di fronte a lei. Sullo sfondo, in alto a sinistra, quell’uomo la fissa con lo stesso atteggiamento famelico. Lo spettatore, che li vede entrambi, completa il cerchio. È un dipinto allo stesso tempo classico e proiettato nella modernità: abbatte i confini tradizionali tra l’osservatore e l’osservato, tra il pubblico e l’autore. Recupera Velázquez e lo tuffa nel colore di Monet.\n",
      "\n",
      "\t\t\t Un’altra donna – la sorella Lydia – ci sorride in abito scollato da sera, durante una pausa dello spettacolo24. Sembra stia dando le spalle alla platea, ma soltanto ad uno sguardo attento scopriamo che dietro di lei in realtà si staglia l’immagine del teatro riflessa in uno specchio. Non è l’unica donna che compare di fronte al suo riflesso: Mary si avventura più volte nell’intreccio di piani che fonde le prospettive rovesciate di Ingres e i tagli fotografici di Degas. È una pittrice raffinata e pronta a raccogliere nuove sfide. È una maestra impressionista, dalla personalità molto più complessa rispetto alle colleghe.\n",
      "\n",
      "\t\t\t Non si sposa mai né ha figli, dimostrando un’indipendenza fuori dal comune. È ossessionata dai grandi cappelli piumati, che acquista in modo compulsivo e che diventano parte della sua immagine pubblica. Le piume formano una farfalla nel ritratto che le dedica Edgar Degas25: Mary siede poggiando i gomiti sulle ginocchia, quasi in attesa di una risposta da parte del pittore. Forse vuole che l’amico scelga una delle carte che la donna stringe tra le dita. Lo osserva con occhi di sfida, la bocca serrata e le gambe strette. È lei che impone la scelta, lei che distribuisce le carte: solo un momento di relax tra amici o una metafora della vita?\n",
      "\n",
      "\t\t\t Degas riesce a cogliere in pochi tratti veloci il carattere volitivo della pittrice, la sua eleganza innata e quello sguardo attento e magnetico, che sa esercitare una forte persuasione in chi lo affronta.\n",
      "\n",
      "\t\t\t Mentre imbastisce un fertile scambio di vedute e un continuo rimando di riferimenti iconografici con i colleghi impressionisti, la sua fama attraversa l’oceano e ne fa una vera e propria trendsetter. Se oggi possiamo ammirare dipinti di Degas, Renoir o Monet nei musei americani, in gran parte è merito di Mary Cassatt. Sono molti i collezionisti che si rivolgono a lei per avere consigli su cosa acquistare: vogliono avere conferma delle voci che giungono da  <placename> Parigi </placename>  da una testimone oculare, essere sicuri che valga la pena investire in un movimento appena nato, che fa parlare di sé un po’ ovunque.\n",
      "\n",
      "\t\t\t Molto più del pittore statunitense John Sargent, è lei a determinare l’affermazione dei suoi amici pittori a  <placename> New York </placename> ,  <placename> Washington </placename> ,  <placename> Filadelfia </placename> ,  <placename> Boston </placename> , dove oggi i musei pubblici vantano la presenza di capolavori eccezionali. Questo fenomeno è dovuto al fatto che la pittrice pretende dai suoi collezionisti la promessa che un giorno lasceranno le opere alla comunità, attraverso donazioni che vanno ad arricchire le raccolte dei musei. Per fare solo un esempio, l’ampia collezione di arte impressionista che apparteneva a Louisine Elder Havemeyer, stretta amica della  <placename> Cassatt </placename> , attualmente fa parte del  <placename> Metropolitan Museum </placename>  di  <placename> New York </placename> .\n",
      "\n",
      "\t\t\t Un lavoro lungimirante, che ottiene almeno due grandi risultati: la promozione di un movimento che in patria continua a subire gli attacchi e le critiche delle istituzioni paludate e la penetrazione del movimento nel paese che si appresta a dominare la scena culturale e politica degli anni avvenire.\n",
      "\n",
      "\t\t\t Mary ha così innescato non solo il successo globale degli Impressionisti, ma anche la formazione del gusto di una élite che si sta affacciando all’arte contemporanea proprio in quel momento storico. La  <placename> Cassatt </placename>  è una donna vincente, che non sembra aver dovuto rinunciare a nulla per conseguire una carriera luminosa e duratura. Un esempio raro nella sua epoca, dove è invece molto affollato il catalogo delle donne che restano segnate in maniera dolorosa dalla loro passione per l’arte.\n",
      "\n",
      "\t\t\t Una tra tutte, Camille Claudel.\n",
      "\n",
      "\n",
      "\n",
      "\n",
      "\n",
      "La passione di Camille Claudel (1864-1943)\n",
      "\n",
      "\n",
      "\t\t\t L’avventura artistica di Camille Claudel inizia quando lei ha sedici anni.\n",
      "\n",
      "\t\t\t Da un piccolo paese di provincia nel  <placename> Nord </placename>  della  <placename> Francia </placename> , si trasferisce con la madre e la sorella minore a  <placename> Montparnasse </placename> , che si sta trasformando nel sobborgo più effervescente di  <placename> Parigi </placename> , dove proliferano gli studi degli artisti. La sua inclinazione per la pittura riesce a trovare sfogo nell’ <placename> Accademia Colarossi </placename> . Fondata dal frusinate Filippo Colarossi, questa scuola gode di un certo successo perché è tra le poche ad ammettere anche ragazze e, soprattutto, sfida il comune senso del pudore permettendo alle studentesse di dipingere modelli nudi dal vero.\n",
      "\n",
      "\t\t\t Una profonda rivoluzione, un gesto di libertà e fiducia nelle donne, che accorrono ad affollare i cavalletti del maestro. Sono giovani straniere, soprattutto americane, e francesi che provengono in particolare da famiglie semplici, come i Claudel. I nobili – o quel poco che rimane di questa classe sociale – e gli altoborghesi sono ancora troppo conservatori per permettere alle proprie giovani di affrontare una tale scandalosa situazione.\n",
      "\n",
      "\t\t\t L’accademia si rivela per Camille un luogo molto stimolante: con alcune amiche inglesi – Jessie Lipscomb e Amy Singer – rie­sce ad allestire un primo atelier indipendente di scultura. Dopo un anno dalla sua iscrizione, il destino le mette di fronte l’uomo che le cambierà la vita. Partito il maestro per  <placename> Roma </placename> , lo sostitui­sce un collega più giovane, considerato una promessa dell’arte francese: Auguste Rodin.\n",
      "\n",
      "\t\t\t Il loro incontro è travolgente. Camille e Auguste non si scambiano solo le parole e i gesti consueti tra allieva e maestro, i due cominciano a sviluppare una dipendenza reciproca che coinvolge l’ispirazione, la creatività, la fantasia. I loro stili cominciano a fondersi in un linguaggio unico. Presto ha inizio una passione clandestina. Rodin sa bene che una relazione tra loro avrebbe suscitato scandalo: lui ha ventiquattro anni più della Claudel. Eppure, a leggere cosa si scrivono, all’inizio pare sopraffatto dal suo fascino. Non riesce a fare a meno di modellare il corpo della ragazza nelle sue sculture, che ben presto presentano sempre il volto di Camille.\n",
      "\n",
      "\t\t\t Ma Rodin le riconosce anche un talento eccezionale. L’artista la stima talmente tanto da coinvolgerla nella lavorazione delle opere, dove Camille plasma con le sue dita mani e piedi, diventando l’alter ego dello scultore, per il quale prova un’adorazione totale.\n",
      "\n",
      "\t\t\t Quando il giornalista Mathias Morhardt fa visita a Rodin, rimane colpito dall’attitudine dell’allieva.\n",
      "\n",
      "\t\t\t Resta seduta sulla sua seggiolina in silenzio, con aria diligente. Le interminabili chiacchiere degli oziosi la sfiorano appena. Concentrata esclusivamente sul suo compito, impasta l’argilla e modella il piede o la mano di una statuetta che ha davanti. Ogni tanto solleva la testa, guarda il visitatore con i suoi grandi occhi chiari, accesi di curiosità e, oserei dire, di ostinazione. Poi riprende subito il lavoro che ha interrotto26.\n",
      "\n",
      "\t\t\t La ragazza impara la tecnica della lucidatura del marmo che imiterà quella dei maestri rinascimentali e si concentra sul movimento delle figure più che sulla perfezione anatomica dei corpi, fluidi agglomerati di materia, scossi dalle loro imprevedibili emozioni.\n",
      "\n",
      "\t\t\t Il rapporto tra i due, però, è talmente intenso da trasformarsi gradualmente in un gioco al massacro.\n",
      "\n",
      "\t\t\t Mia feroce amica,\n",
      "\n",
      "\t\t\t la mia povera testa è ben malata, e non riesco più ad alzarmi la mattina. Questa sera ho camminato per ore senza trovarti nei nostri luoghi. Come mi sarebbe dolce la morte! E com’è lunga la mia agonia. Perché non mi hai atteso all’atelier? Dove vai? A quale dolore ero predestinato [...].\n",
      "\n",
      "\t\t\t Camille, mia bene amata nonostante tutto, nonostante la follia che sento venire e che sarà opera tua, se tutto questo continua. Perché non mi credi? Abbandono il  <placename> Salon </placename> , la scultura [...] ci sono momenti in cui credo che ti dimenticherò. Ma poi, in un solo istante, sento la tua terribile potenza. Abbi pietà, crudele. Non posso più passare un giorno senza vederti. Se no, l’atroce follia. È finita, non lavoro più, divinità malefica, e tuttavia ti amo furiosamente.\n",
      "\n",
      "\t\t\t Mia Camille, non ho nessuna donna come amica, credimi, e tutta la mia anima ti appartiene. [...] Il rispetto che ho per il tuo carattere, per te, è una causa della mia violenta passione [...]. Non minacciarmi e lasciati vedere [...] devo a te tutta la parte di cielo che ho avuto nella mia vita.\n",
      "\n",
      "\t\t\t Le tue care mani lasciale sul mio volto, che la mia carne sia felice, che il mio cuore senta ancora il tuo amore divino [...]. La tua mano Camille, non quella che si ritrae, non c’è gioia a toccarla se non è il pegno di un po’ della tua tenerezza. Ah divina bellezza, fiore che parla, e che ama, fiore intelligente, mia diletta. Mia carissima, in ginocchio, davanti al tuo bel corpo che stringo fra le braccia27.\n",
      "\n",
      "\t\t\t Questa lettera – scritta nel 1886 da Rodin – contiene solo alcune delle prime menzogne dell’artista alla sua giovane amante: nel 1888 un suo gesso riceve una menzione e molte buone critiche al Salon des Artistes Français. Auguste non sa rispettare le promesse, Camille sì.\n",
      "\n",
      "\t\t\t Dopo un numero infinito di momenti drammatici, scenate di gelosia, sotterfugi e tradimenti, la donna ha il coraggio di separarsi dal suo amato maestro, il suo mentore e la sua più grande fonte di ispirazione. Un gesto coraggioso, che la precipita in un baratro. Si ritrova sola, isolata da tutti, incapace di sublimare la passione che l’ha legata a Rodin in sculture e lavori nuovi. Comincia a dare segni di delirio.\n",
      "\n",
      "\t\t\t Camille è abbastanza presuntuosa da non tener in gran conto ciò che sta accadendo intorno a lei sulla scena artistica francese: non si occupa degli Impressionisti (che ormai sono diventati quasi classici), né di Monet o di Gauguin, non si appassiona alle vicende di Van Gogh e tantomeno a Matisse o alle avanguardie che stanno prendendo sempre più spazio; ha di Berthe Morisot un’opinione mortificante e disprezza le artiste che in quegli anni cominciano a parlare di femminismo e a cercare spazi per un’affermazione di sé nella società. È sicura che la sua arte debba convincere il mercato per la qualità di ogni scultura, senza addurre altre rivendicazioni.\n",
      "\n",
      "\t\t\t È una donna profondamente contraddittoria.\n",
      "\n",
      "\t\t\t Per molti aspetti si scopre conservatrice: è legata al più tradizionale degli abbigliamenti, mentre le donne cercano di liberarsi da corsetti e busti per poter andare in bicicletta. Parteggia per la fazione antisemita nell’affaire Dreyfus, che vede un ufficiale di origini ebraiche subire una condanna ingiusta. Solo nella scultura esprime una visione che, sotto altri profili, era veramente in anticipo sui tempi. Scolpisce a partire da modelli nudi, maschi e femmine, libera dal comune senso del pudore; riveste le sue figure di sensualità e le ammanta di un espressionismo mai visto prima. Anticipa quei gesti affettati che faranno la fortuna dei Simbolisti, senza aver ancora maturato una coscienza precisa di cosa possa significare un simbolo. Non c’è donna che lavori come lei. Le sue colleghe insistono nel produrre immagini che non vanno oltre un atteggiamento consolatorio, decorativo ed elegante. Lei, invece, nel 1893 scolpisce l’impressionante delirio di Cloto, la parca che ha il compito di recidere il filo della vita, tessuto dalle sue sorelle.\n",
      "\n",
      "\t\t\t Ma Rodin le fa progressivamente terra bruciata intorno. Non sopporta l’idea che a  <placename> Parigi </placename>  circoli un’artista che sia in grado di minacciare la sua credibilità.\n",
      "\n",
      "\t\t\t Visitatori e compratori disertano l’atelier della scultrice. Camille viene presto assalita dall’angoscia di perdere la parola. Lunghe passeggiate solitarie sui boulevards le offrono spunti per nuove sculture ma contemporaneamente la sottopongono al giudizio e all’offesa della gente. Da una parte vuole allontanare il suo linguaggio da quello di Rodin, dall’altra è atterrita dall’idea che i suoi colleghi possano rubarle le idee. Le difficoltà economiche diventano sempre più pesanti. I pochi soldi che la famiglia le manda servono appena per acquistare materiali e garantirsi qualche collaboratore. Le sue condizioni di salute diventano sempre più precarie.\n",
      "\n",
      "\t\t\t Ben presto, si scopre la peggior nemica di sé stessa: scostante in ogni relazione, irrequieta e maniacale, capisce di essere la persona meno indicata per proporsi allo  <placename> Stato </placename>  come autrice di sculture pubbliche, occasione che avrebbe potuto rappresentare una svolta nella sua carriera.\n",
      "\n",
      "\t\t\t Eppure, una commissione arriva: complice il giornalista Octave Mirbeau – e forse anche lo stesso Rodin che cerca segretamente di aiutarla – nel 1895 il ministero dell’istruzione pubblica le ordina L’Âge mûr (L’Età matura), un gruppo di figure in cui un uomo esita tra la  <placename> Vecchiaia </placename>  e la Giovinezza, finendo irretito dalla prima. Pur avendo ricevuto grandi apprezzamenti in fase di bozzetto, quando tutto sembra andare per il meglio e la fusione in bronzo è alle porte, lo  <placename> Stato </placename>  decide di ritirare la commessa, malgrado abbia già versato la somma pattuita.\n",
      "\n",
      "\t\t\t Per Camille è la fine di ogni speranza, il crollo di tutte le aspettative.\n",
      "\n",
      "\t\t\t Corrono voci che sia stato proprio Rodin a determinare questo improvviso cambio di rotta del ministero: è lui a chiedere che il lavoro sia sospeso. I protagonisti della scultura non sono personaggi scelti a caso dalla Claudel, non rappresentano puramente il simbolo di una crisi esistenziale. Auguste ci vede sé stesso, Camille e la sua attuale compagna. La Claudel lo implora in ginocchio e cerca di trattenerlo, mentre lui prende la strada più sicura e confortevole nell’abbraccio della vecchia amante, la fedelissima Rose Beuret.\n",
      "\n",
      "\t\t\t Questa giovane donna nuda è mia sorella! Mia sorella Camille, implorante, umiliata, in ginocchio. Lei così superba, così orgogliosa, è così che si è rappresentata.  <placename> Implorante </placename> , umiliata, in ginocchio e nuda!28\n",
      "\n",
      "\t\t\t Cinque anni di controversie estenuanti non conducono ad alcun risultato. L’opera non verrà mai collocata nella sede istituzionale per cui è stata pensata, ma si salverà soltanto nel 1902 grazie al capitano Louis Tissier, un appassionato di scultura che ne ordina la fusione a sue spese resistendo a ogni protesta. Oggi è esposta al  <placename> Musée d’Orsay </placename> , ma all’epoca per Camille è il colpo di grazia. Si rende conto di non riuscire a vivere del suo lavoro: si sente persa senza il sostegno di un uomo. Diventa irritabile, instabile, insofferente a qualsiasi compagnia. I suoi colleghi cominciano a evitarla, quando si rendono conto del delirio paranoico in cui spesso precipita.\n",
      "\n",
      "\t\t\t Crea e distrugge le sue opere, vendicandosi così per le offese della vita, punendo i «nemici», tra i quali mette anche i suoi familiari. La reazione del fratello e della madre non si lascia aspettare. Il 10 marzo 1913 Camille sente la polizia bussare alla porta del suo atelier. Viene prelevata a viva forza e condotta in un manicomio.\n",
      "\n",
      "\t\t\t Quella ragazza stravagante e disubbidiente, venuta alla luce come uno scherzo della vita, dopo un figlio maschio morto appena nato, avrebbe finalmente smesso di creare preoccupazioni per i suoi comportamenti inconsulti e la sua totale refrattarietà alle regole del vivere civile. Rimarrà rinchiusa nell’ospedale psichiatrico  <placename> Ville-Évrard </placename> , poco distante da  <placename> Parigi </placename> , per trent’anni, fino alla morte, dovuta alla fame e agli stenti, perché la guerra mondiale sottrarrà le risorse da distribuire agli «inutili», primi tra tutti i malati di mente.\n",
      "\n",
      "\t\t\t Quello di Claudel sarebbe stato derubricato come un «internamento volontario», col quale vengono identificati i trasferimenti forzati decisi dalle famiglie, che non sanno gestire l’esuberanza di soggetti deboli, incapaci di resistere alla spinta interiore di rompere gli schemi sociali. Una segregazione coatta che viene descritta come una patologia, da curare col bromuro, l’idroterapia – bagni gelati in vasche spartane in cui i «pazienti» vengono immersi per ore –, camicie di forza e altre torture, fino all’elettroshock.\n",
      "\n",
      "\t\t\t A Camille non viene risparmiato nulla di questo prontuario di violenti rimedi.\n",
      "\n",
      "\t\t\t Appena entrata nel manicomio, il suo pensiero va subito alle sue sculture, che teme di perdere per sempre.\n",
      "\n",
      "\t\t\t Tutte queste opere derivano da un’arte assolutamente nuova che io ho scoperto, un’arte che non si era mai vista sulla terra e che ha un valore inestimabile29.\n",
      "\n",
      "\t\t\t Dimostrando una eccezionale consapevolezza di sé, non indebolita dalle umiliazioni che ha subìto, scrive queste parole al dottor  <placename> Truelle </placename> , al quale si deve la diagnosi della patologia psichica che non l’abbandonerà per tutta l’esistenza. Come se non bastasse l’accanimento terapeutico, dovrà anche subire la vigliacca vicinanza di Rodin, che non si farà mai da parte, inviandole messaggi e doni in manicomio, con l’unico risultato di tenere accesa in lei l’illusione di una relazione impossibile.\n",
      "\n",
      "\t\t\t Nei momenti di lucidità, invia alla madre richieste d’aiuto che non verranno mai ascoltate.\n",
      "\n",
      "\t\t\t Cara mamma,\n",
      "\n",
      "\t\t\t ho tardato molto a scriverti perché faceva talmente freddo che non riuscivo a reggermi in piedi. Non ho potuto scaldarmi in tutto l’inverno, sono gelata fino alle ossa, spezzata in due dal freddo. [...] Sei ben crudele a rifiutarmi un asilo a Villeneuve. Non farei scandali come tu credi. Sarei troppo felice di riprendere la vita normale per fare qualunque cosa. [...] I manicomi sono fatti apposta per far soffrire, non c’è rimedio, specialmente quando non si vede mai nessuno. È il caso di dire che dovete essere pazzi. Quanto a me, sono così disperata di continuare a vivere qui che non sono più una creatura umana. [...] Non ho fatto quel che ho fatto per finire la mia vita come un numero in una casa di cura, ho meritato qualcosa di  <placename> diverso30 </placename> .\n",
      "\n",
      "\t\t\t È consapevole dei suoi meriti, Camille, e non riesce a capacitarsi di come sia potuto finire tutto, così all’improvviso.\n",
      "\n",
      "\t\t\t Nel corso degli anni, le sue lettere accorate mostrano una insofferenza sempre maggiore: matura la convinzione di essere vittima di una cospirazione ordita da Rodin e dai terribili colleghi uomini che hanno finto di aiutarla.\n",
      "\n",
      "\t\t\t Mio caro Paul,\n",
      "\n",
      "\t\t\t devo nascondermi per scriverti e non so come farò a imbucare questa lettera. Perché, renditi conto, Paul, che tua sorella è in prigione. In prigione e con delle pazze che urlano incessantemente, fanno smorfie, sono incapaci di articolare parole sensate. Ecco il trattamento che da quasi vent’anni s’infligge a un’innocente. Quando la mamma era viva non ho mai smesso di implorarla di togliermi di qui, di mettermi in un altro posto qualsiasi, in un ospedale, in un convento, ma non in mezzo ai pazzi. [...] Contavo su di te, ma devo constatare con tristezza che continui a farti manovrare da Berthelot e dalla sua cricca. Avevano un’unica urgenza quelli lì: che io lasciassi  <placename> Parigi </placename>  per gettarsi sulla mia opera, per farsi delle rendite a poco prezzo. E Rodin dietro di loro, con la sua puttana. Tu, povero ingenuo, sei stato messo nel gioco senza accorgertene. Tu, Louise, la mamma, papà. Tutti. E io sono stata trattata come un’appestata. Mi spiavano, mandavano gente a rubare le mie opere; hanno cercato di avvelenarmi. Tu mi dici, dio ha pietà degli afflitti, dio è buono, ecc. Parliamone del tuo dio, che lascia marcire un’innocente in fondo a un manicomio [Camille Claudel, 1932-1933]31.\n",
      "\n",
      "\t\t\t Una storia senza lieto fine, la sua.\n",
      "\n",
      "\t\t\t Nell’agosto del 1942, Max Lafont, il direttore dell’ospedale psichiatrico, comunica a Paul Claudel che la sorella «ha manifestato un netto declino a causa delle restrizioni che hanno colpito duramente gli psicopatici. Sua sorella [...] a luglio è stata costretta a letto per edema malleolare correlato ad una carenza e uno squilibrio alimentare»32.\n",
      "\n",
      "\t\t\t Nel giro di pochi mesi, Camille morirà nella sua stanza.\n",
      "\n",
      "\t\t\t Al cimitero sarà accompagnata solamente dal personale dell’ospedale; né la sua famiglia né suo fratello Paul si presenteranno. I suoi resti saranno poi trasferiti in una fossa comune, il suo corpo mai reclamato da alcuno.\n",
      "\n",
      "\n",
      "\n",
      "\n",
      "\n",
      "\t\t\t 1 Élisabeth Vigée-Le Brun, Memorie di una ritrattista, trad. it. di Giovanna Parodi,  <placename> Abscondita </placename> ,  <placename> Milano </placename>  2006, p. 43.\n",
      "\n",
      "\t\t\t 2 Ivi, p. 60.\n",
      "\n",
      "\t\t\t 3 Élisabeth Vigée-Le Brun, Autoritratto con la figlia Julie, 1788, olio su tela, 100 x 81 cm,  <placename> Paris </placename> ,  <placename> Musée du Louvre </placename> .\n",
      "\n",
      "\t\t\t 4 Vigée-Le Brun, Memorie di una ritrattista cit., p. 54.\n",
      "\n",
      "\t\t\t 5 Benedetta Craveri, Postfazione, ivi, p. 221.\n",
      "\n",
      "\t\t\t 6 Ivi, p. 55.\n",
      "\n",
      "\t\t\t 7 Ivi, p. 119.\n",
      "\n",
      "\t\t\t 8 Ivi, p. 121.\n",
      "\n",
      "\t\t\t 9 Ivi, p. 160.\n",
      "\n",
      "\t\t\t  <placename> 10 Ivi </placename> , pp. 172-173.\n",
      "\n",
      "\t\t\t 11 Georges Duby, Michelle Perrot, Storia delle donne in Occidente, vol. IV, L’Ottocento, a cura di Geneviève Fraisse, Michelle Perrot, Laterza, Roma-Bari 1991, p. 333.\n",
      "\n",
      "\t\t\t 12 Maria Trigila, Letteratura al femminile: dalle origini ai nostri giorni in  <placename> Italia </placename> , Salvatore Sciascia,  <placename> Caltanissetta </placename>  2004, p. 97.\n",
      "\n",
      "\t\t\t 13 Anna Klumpke, Rosa Bonheur. The Artist’s (Auto)Biography, University of Michigan Press, Ann Arbor 2001, p. 132 (trad. dell’autore).\n",
      "\n",
      "\t\t\t 14 Rosa Bonheur, Il Mercato dei cavalli, 1853, olio su tela, 245 x 507 cm,  <placename> New York </placename> ,  <placename> Metropolitan Museum </placename> .\n",
      "\n",
      "\t\t\t 15 Klumpke, Rosa Bonheur cit., p. 284.\n",
      "\n",
      "\t\t\t 16 Ivi, p. 300.\n",
      "\n",
      "\t\t\t 17 Ivi, p. 402.\n",
      "\n",
      "\t\t\t 18 Martina Corgnati, Impressioniste. Mary Cassatt, Marie Bracquemond, Eva Gonzalès, Berthe Morisot, Nomos,  <placename> Busto Arsizio </placename>  2018, p. 157.\n",
      "\n",
      "\t\t\t 19 Elisabetta Rasy, Le disobbedienti, Mondadori, Milano 2019, p. 113.\n",
      "\n",
      "\t\t\t  <placename> 20 Ivi </placename> , p. 123.\n",
      "\n",
      "\t\t\t 21 Ivi, p. 125.\n",
      "\n",
      "\t\t\t 22 Stéphane Mallarmé, Paul Valéry, Berthe Morisot, trad. it. di Paolo Martore,  <placename> Castelvecchi </placename> ,  <placename> Roma </placename>  2016.\n",
      "\n",
      "\t\t\t 23 Mary Cassatt, In the Lodge ( <placename> Donna </placename>  in nero all’ <placename> Opéra </placename> ), 1878, olio su tela, 81 x 66 cm,  <placename> Boston </placename> ,  <placename> Museum of Fine Arts </placename> .\n",
      "\n",
      "\t\t\t 24 Mary Cassatt, Donna con collana di perle in un palchetto, 1879, olio su tela, 81,3 x 59,7 cm,  <placename> Philadelphia </placename> ,  <placename> Philadelphia Museum of Art.\n",
      "\n",
      "\t\t\t  </placename> 25 Edgar Degas, Ritratto di Mary Cassatt, 1884, olio su tela, 71,4 x 58,7 cm,  <placename> Washington </placename> ,  <placename> National Gallery of Art.\n",
      "\n",
      "\t\t\t  </placename> 26 Anna Maria Panzera, Camille Claudel, L’Asino d’oro, Roma 2016, p. 30.\n",
      "\n",
      "\t\t\t 27 Ivi, p. 32.\n",
      "\n",
      "\t\t\t 28 Paul Claudel in Pierre Claudel, Paul Claudel, Bloud et Gay,  <placename> Paris </placename>  1965 cit. in Odile Ayral-Clause, Camille Claudel, trad. it. di Simona Giordano,  <placename> Castelvecchi </placename> ,  <placename> Roma </placename>  2013, p. 151.\n",
      "\n",
      "\t\t\t 29 Panzera, Camille Claudel cit., p. 204.\n",
      "\n",
      "\t\t\t 30 Ivi, p. 212.\n",
      "\n",
      "\t\t\t 31 Ivi, p. 230.\n",
      "\n",
      "\t\t\t 32 Silke Schauder (a cura di), Camille Claudel: de la vie à l’œuvre; regards croisés; actes du colloque, L’Harmattan, Paris 2008 (trad. dell’autore).\n",
      "\n",
      "\n",
      "\n",
      "\n",
      "\n",
      " <placename> Libere </placename> .\n",
      "\n",
      "XX secolo\n",
      "\n",
      "\n",
      "\t\t\t Il passaggio dal XIX al XX secolo porta alle donne enormi novità. Tra la generazione nata nella prima metà dell’Ottocento e quella che viene alla luce dopo il 1860 passa un’èra che vede cambiamenti repentini e profondi. Gli statuti nazionali si arricchiscono di leggi che cominciano, lentamente ma in modo determinante, a colmare il divario tra i diritti delle donne e quelli degli uomini nell’ambito coniugale.\n",
      "\n",
      "\t\t\t È l’ <placename> Inghilterra </placename>  a dare l’avvio ad una riforma epocale.\n",
      "\n",
      "\t\t\t L’Atto per la custodia dei minori, nel 1839, concede alle madri di impeccabile condotta l’accesso ai propri figli in caso di divorzio o separazione, e l’Atto di causa matrimoniale nel 1857 apre loro le porte del diritto a richiedere il divorzio. Ma, mentre il marito deve solo provare l’adulterio da parte della moglie per portarla in tribunale, una donna deve provare che il marito non solo abbia commesso adulterio, ma anche incesto, bigamia, violenza o abbandono del tetto coniugale.\n",
      "\n",
      "\t\t\t Nella società vittoriana, tre professioni mediche vengono aperte alle donne: infermieristica, ostetricia e medicina generale. Sebbene sia soprattutto il ruolo subalterno dell’infermiera a vedere l’ingresso di un grande numero di ragazze negli ospedali e negli studi medici, il passo avanti è notevole.\n",
      "\n",
      "\t\t\t Nel 1869 nel  <placename> Regno Unito </placename>  vede la luce il movimento delle suffragette: il gruppo di pressione che rivendica il diritto universale di voto alle donne inizia a muoversi come un’organizzazione nazionale che alla fine del secolo porterà alla fondazione della Società nazionale per il suffragio femminile.\n",
      "\n",
      "\t\t\t Il vento riformista che soffia in  <placename> Gran Bretagna </placename>  incide profondamente sui rapporti tra uomo e donna anche nel resto d’ <placename> Europa </placename>  e le artiste, come è sempre stato nella storia, sono pioniere di queste trasformazioni sociali e incarnano una nuova identità femminile con disinvoltura e spavalderia. Cittadine del mondo, nomadi quasi frenetiche, si avvantaggiano delle innovazioni nei trasporti e nelle comunicazioni per conquistare la scena cittadina tra  <placename> Parigi </placename> , gli  <placename> Stati Uniti </placename> , il  <placename> Sud America </placename>  e l’ <placename> Italia </placename> . Nell’epoca in cui nascono il cinema, l’industria della moda e la grafica pubblicitaria, e la fotografia diventa un fenomeno alla portata di tutti, le artiste attraversano ogni ambito della creatività, dimostrando una consapevolezza e una coerenza assolutamente inedite. Malgrado siano spesso accompagnate da uomini che le adorano, si muovono con grande indipendenza tra promesse d’amore, tradimenti e relazioni di convenienza, al pari dei colleghi maschi. Molte di loro sono finalmente padrone del proprio destino, tra le poche donne che nel mondo riescono a godere dei risultati ottenuti dal suffragismo e dalle campagne protofemministe che hanno spopolato nell’ <placename> Ottocento </placename>  tra  <placename> Europa </placename>  e  <placename> America </placename> .\n",
      "\n",
      "\t\t\t Le artiste, che da secoli fanno i conti con la discriminazione di genere in ambito professionale, riescono a manipolare la loro secolare posizione di svantaggio per prendersi le prime soddisfazioni anche sul mercato.\n",
      "\n",
      "\n",
      "\n",
      "\n",
      "\n",
      "Il fascino di Suzanne Valadon (1865-1938)\n",
      "\n",
      "\n",
      "\t\t\t Intorno al 1910, rue Cortot – viottolo che si inerpica sulla collina di  <placename> Montmartre – </placename>  è spesso teatro di scenate che richiamano l’attenzione degli avventori che affollano i cabaret e i cafés chantants della zona. Dalle finestre del civico 12 arrivano spesso urla forsennate. Al primo piano abita quella che a  <placename> Parigi </placename>  tutti chiamano la «Trinité maudite» (il «trio infernale»): la pittrice Suzanne Valadon, suo figlio Maurice Utrillo e André Utter, aspirante artista dal corpo scultoreo, modello e amante della donna. Grattando il fondo della loro relazione, si scopre che sono in realtà tre disperati che condividono lo stesso appartamento e una vita assai complicata. Spesso i litigi sono dovuti alle crisi epilettiche di Maurice, che la madre seda imbottendolo di alcolici. Il giovane pittore è geloso di André, soffre crisi d’abbandono, più volte non risponde di sé. La  <placename> Valadon </placename>  si muove in questo difficile ménage a trois sorvolando con destrezza sui commenti più sprezzanti sia della società parigina perbenista sia della comunità artistica più tradizionalista. È talmente convinta della sua scelta, che nel giro di pochi anni sposerà Utter.\n",
      "\n",
      "\t\t\t Nel frattempo, ottiene una serie di consensi anche dal punto di vista professionale. Suzanne è la prima donna ad essere ammessa nella celeberrima Société Nationale des Beaux-Arts, dove espongono colleghi ormai celebri come Braque, Seurat, Chagall, Modigliani, Matisse o de Chirico. Esercita un potere di attrazione formidabile nei suoi compagni d’avventura, storditi dal suo sguardo e dal suo carattere lunatico che gioca con le relazioni e con le ambizioni dei pittori amici, spesso mettendoli uno contro l’altro.\n",
      "\n",
      "\t\t\t Quando, a quindici anni, si è trasferita a  <placename> Parigi </placename>  con la madre e la sorella, tutti la chiamavano ancora  <placename> Marie-Clémentine </placename> , il suo vero nome all’anagrafe. È stato Henri de Toulouse-Lautrec a soprannominarla Suzanne, per echeggiare Susanna, l’eroina che nella Bibbia si deve difendere dalle attenzioni dei vecchioni. All’epoca, lei era solita frequentare pittori âgés per i quali posava come modella: Renoir, Zandomeneghi, Puvis de Chavannes e Degas l’hanno accolta nei propri atelier, persi nell’ammirazione del suo corpo, sottratto ad una carriera circense interrotta per una rovinosa caduta. Da acrobata, la ragazza è diventata punto di riferimento dell’immaginario artistico parigino. Tra le sue vittime d’amore non ci sono stati solo pittori, ma anche compositori, come Erik Satie, che l’ha sommersa di lettere e poesie appassionate, precipitando in una relazione tanto struggente quanto burrascosa, uno dei tanti rapporti fugaci da cui Suzanne ha deciso di liberarsi, sentendosi asfissiata.\n",
      "\n",
      "\t\t\t Quando ha incontrato il pittore e giornalista spagnolo Miguel Utrillo y Molins, però, è accaduto l’inaspettato. Era il 1883 e a soli diciotto anni si è ritrovata incinta (non svelerà mai di quale uomo): Miguel ha accettato di riconoscere il neonato dandogli il suo cognome, senza avere alcuna sicurezza che fosse suo figlio. L’uomo non se ne è mai occupato, anche perché la madre non ha rinunciato alla sua indipendenza per andare a convivere con lui. Ha preferito sbarcare il lunario accostandosi alla pittura. Per concentrarsi sul proprio lavoro, ha affidato il figlio piccolo alle cure della nonna materna, nonostante fosse vittima dell’alcolismo, e ben presto ha deciso di sposare il ricco commerciante di tessuti Paul Mousis, con la speranza che potesse garantire alla famiglia una certa tranquillità economica. Manco a dirlo, anche questa relazione ha avuto vita brevissima: Suzanne non è fatta per le relazioni stabili, la routine, i rapporti ben regolati dalle convenzioni sociali.\n",
      "\n",
      "\t\t\t È questo il momento in cui abbandona il suo ricco consorte per tuffarsi nella relazione con André, all’epoca considerata ai limiti della decenza per la grande differenza d’età che vede la donna più matura dell’uomo. Malgrado il trambusto della sua vita privata, mantiene grande lucidità nel lavoro. Riesce ad ottenere la protezione di Berthe Weill, potente sostenitrice dell’avanguardia francese, espone al  <placename> Salon des Indépendants </placename> , si muove da protagonista sulla competitiva scena artistica parigina. La sua pittura si divide tra il debito all’ <placename> Impressionismo </placename> , ai cui ultimi fuochi assiste con distacco, e l’assorbimento delle nuove istanze dell’Espressionismo, al quale attinge per tracciare sulla tela figure spesso spigolose, dai colori acidi. L’artista elabora uno dei linguaggi più personali in quel momento di transizione tra l’abbandono della pittura figurativa classica e l’esordio delle avanguardie.\n",
      "\n",
      "\t\t\t Il suo lavoro assume un senso e un valore ancora maggiore, se inserito all’interno di un’esperienza di vita che non le lascia molto spazio per dedicarsi alla pittura. Di anno in anno, le crisi psichiche del figlio assorbono gran parte del suo tempo, per sfociare in un ricovero presso l’ospedale Sainte-Anne di  <placename> Parigi </placename> . Dopo due mesi, il neurologo firma le dimissioni del paziente, al quale viene suggerita una insolita terapia: la pittura. Inconsapevole del talento che risiede nelle mani del ragazzo, Suzanne asseconda questo suggerimento e accoglie Maurice nel suo atelier. Con sua grande sorpresa, nel giro di pochi mesi scopre di ritrovarsi in casa una risorsa economica inaspettata: si stringe a lui sviluppando una relazione tossica nella quale i due diventano inseparabili, si adorano e si proteggono fino a diventare uno dipendente dall’altra. Nell’ottica di costruire una situazione più tranquilla intorno al figlio, lo spinge tra le braccia di una vedova, che paradossalmente segnerà anche l’allontanamento tra i due. Lucie Valore, sette anni più grande di Maurice, lo terrà distante dall’alcol, ma anche dalla madre, che si ritroverà ai margini di quella missione cui ha dedicato diversi anni della sua vita. Con André Utter, sarà estromessa dall’esistenza e dalla carriera del figlio.\n",
      "\n",
      "\t\t\t C’è un’immagine che descrive con grande icasticità l’epilogo di questo rapporto. Quando nel 1938 un ictus stroncherà Suzanne, ai funerali della pittrice parteciperà tutta la comunità degli artisti parigini, con Picasso in testa. Ne mancherà soltanto uno, proprio Maurice Utrillo.\n",
      "\n",
      "\n",
      "\n",
      "\n",
      "\n",
      "Lo stile di Tamara de Lempicka (1898-1980)\n",
      "\n",
      "\n",
      "\t\t\t Il nome Art Déco viene coniato quando il mondo è già immerso in questo stile nuovo, che nel giro di pochi anni invade i caffè, i cinema, i teatri, le saune, viene esportato nelle carrozze dei treni e giunge in  <placename> America </placename>  sulle comode poltrone dei transatlantici.\n",
      "\n",
      "\t\t\t Fortemente segnata da una crisi economica e sociale, che ha visto la terribile concomitanza tra l’epidemia di febbre spagnola e il progressivo deterioramento della finanza, l’ <placename> Europa </placename>  reagisce con una vitalità senza precedenti, che contagia ogni ambito – dall’economia all’arte, dalla letteratura all’arredamento. Il  <placename> Déco </placename>  corrisponde ad un nuovo gusto della vita, che si avvale delle proposte rivoluzionarie delle avanguardie storiche, fuse e private della loro carica dirompente, per trasformarsi in seducenti gesti decorativi: l’energia del Futurismo, la plasticità della Secessione, i toni selvaggi dei Fauves fino agli schemi geometrici del Cubismo. Questa attitudine per lo sfavillio dei toni – molto più di uno stile – invade ogni ambito decorativo degli spazi e dei corpi attraverso la trasformazione di stoffe, abiti, arredi, dipinti ed edifici in superfici dagli smalti rilucenti.\n",
      "\n",
      "\t\t\t Forse l’artista che più si addice a questa congerie di linguaggi e all’immagine Déco è Tamara de Lempicka, che vive da donna libera ai tempi in cui le donne non possono ancora esserlo del tutto. Col suo pennello immette nel  <placename> Déco </placename>  la purezza rinascimentale, le forme di Michelangelo e di Ingres, l’idea di bellezza di Klimt e il manierismo di Pontormo reinterpretandoli con geniale modernità.\n",
      "\n",
      "\t\t\t Si muove nel jet set internazionale come una dandy tutta al femminile che viaggia tra  <placename> Europa </placename>  e  <placename> Stati Uniti </placename> , dichiarando la sua bisessualità, sposando due gentiluomini blasonati e rifiutando le avances di D’Annunzio. La sua è davvero una vita da romanzo, cui attribuisce l’alone del mito anche grazie ai suoi quadri: basti pensare al celeberrimo autoritratto con caschetto e guanti di daino al volante di una Bugatti verde smeraldo, che lei in realtà non ha mai posseduto. Tamara è un misto di spavalderia e di abbandono, di desiderio e di attrazione, ma nello stesso tempo di impenetrabilità, come i personaggi dei suoi quadri; stende sulla tela colori che sono eccitanti e romantici, che mette al servizio di una pittura scandalosa e seducente, dove non si preoccupa di disegnare volti e corpi deformi. Matura una eccezionale consapevolezza della sua arte, dopo aver studiato con attenzione tutti i suoi colleghi maschi, da Picasso a Dalí, fino a de Chirico e Boccioni.\n",
      "\n",
      "\t\t\t Ma lei è molto più di una pittrice: è un’icona. Con grande spavalderia, costruisce il suo personaggio mescolando le carte del proprio passato. Non rivela a nessuno la sua vera data di nascita e si inventa un passato dalla drammatica vita familiare, dove il padre l’avrebbe abbandonata in seguito a un divorzio, ma c’è chi è pronto a scommettere che si sia suicidato. Forse perché lei stessa l’ha confessato a qualcuno in preda ad una crisi di pianto. L’unico momento luminoso che ricorda è il viaggio tra  <placename> Italia </placename>  e  <placename> Francia </placename>  trascorso con la nonna a soli 10 anni. Come si addice alla scelta romantica di un destino luminoso, sarebbe stato proprio in quel frangente che Tamara ha deciso di diventare un’artista. Esiste un cliché meno prevedibile?\n",
      "\n",
      "\t\t\t Certo, lei fa di tutto per spiazzare le persone che la circondano, inanellando una serie di performance che delineano la sua immagine pubblica e privata. Pare che il matrimonio con il marito, l’avvocato Tadeusz Łempicki, sia il frutto di un incontro durante un ricevimento a  <placename> San Pietroburgo </placename> , dove si presenta mascherata da pastorella polacca con un’oca al guinzaglio. Tra stereotipi sentimentali di un’infanzia infelice e colpi di scena, si procura un amante durante il viaggio di nozze e resiste all’interno della relazione coniugale per dieci anni. Sembra una donna incapace di sopportare la normalità dei rapporti, malgrado persista nel cercarli.\n",
      "\n",
      "\t\t\t Ogni suo comportamento alimenta la nascita di un alone mitologico intorno a lei: non è un’artista maledetta, nella misura in cui non vive nella povertà, ma fa di tutto per assomigliare ai colleghi maudit su cui si concentrano sempre più le attenzioni della cronaca – culturale e non solo – e del collezionismo. È la testimonial più autentica del nuovo stile, cui si ispirano le copertine patinate dove compare, spesso in abiti maschili e gioielli. Non nasconde di far uso di droghe né di gradire l’intimità con ragazze che incontra in locali per sole donne. Esercita lo stesso libertinaggio degli uomini e ne va fiera. Una delle sue relazioni più durature sarà proprio con una donna, Ira Perrot.\n",
      "\n",
      "\t\t\t Fin dagli esordi, Tamara intuisce che questo suo comportamento al di sopra di qualsiasi convenzione può essere la miccia che accende l’interesse del mercato. Negli anni  <placename> Venti </placename> , è senza dubbio una delle artiste più conosciute d’ <placename> Europa </placename> , superando per fama e quotazioni anche molti dei suoi colleghi. I suoi quadri permettono ai collezionisti di partecipare in qualche modo alla sua vita estrema ed elegante. Sulle sue tele si alternano donne civettuole in abiti alla moda e giri di perle al collo, come Le due amiche (1923), uomini in cravatta dalle camicie inamidate e lo sguardo intenso, come il Barone Kuffner (1928), musiciste in abiti dai colori sgargianti, che si stagliano su uno sfondo di grattacieli, come la sua  <placename> Musicista </placename>  alle prese con un liuto (1929). Sono per lo più uomini misteriosi e donne seducenti a popolare i suoi dipinti. Sono i protagonisti di un mondo estremamente coerente con i suoi comportamenti e con gli atteggiamenti che assume nelle occasioni pubbliche cui partecipa e descrive nelle sue interviste.\n",
      "\n",
      "\t\t\t Nel 1925 inaugura una sua personale a  <placename> Milano </placename> . In quell’occasione Filippo Tommaso Marinetti non riesce a toglierle lo sguardo di dosso e, per conquistarla, le propone un’impresa eroica: quella stessa notte sarebbero partiti per  <placename> Parigi </placename> , dove l’indomani avrebbero messo il  <placename> Museo del Louvre </placename>  a ferro e fuoco. Ma l’avventura non avrà mai inizio, perché l’automobile che avrebbe dovuto portarli in  <placename> Francia </placename>  viene rimossa dai vigili: era parcheggiata in divieto di sosta. Tamara non perde mai l’occasione di confermare la sua vita a due velocità: grandi slanci e tristi interruzioni.\n",
      "\n",
      "\t\t\t Il suo fascino seduce persino Gabriele D’Annunzio, che la invita presso la sua villa sul  <placename> lago di Garda </placename> , il  <placename> Vittoriale </placename> , con la scusa di ordinarle un ritratto. In realtà, il Vate ha ben altre mire sulla donna e Tamara ne approfitta con straordinaria furbizia. Gli invia lettere e telegrammi facendogli credere di essere sessualmente turbata da lui, lo raggiunge quando l’uomo non può più resisterle, ma lo lascia macerare nel suo tormento per dieci giorni. I due giocano a rincorrersi e una notte la donna chiama un taxi per scappare a  <placename> Brescia </placename> . D’Annunzio le invia un messaggero su un cavallo bianco che le recapita una poesia e un magnifico anello di topazio. Dopo una serie di tira e molla l’artista sventa un tentativo di assalto del «comandante»: una sera D’Annunzio le fa assumere cocaina a sua insaputa e mentre la pittrice è incosciente la sfiora furtivamente, ma Tamara riesce a riprendersi e lo respinge con violenza. Non contenta, insinua che i suoi dipinti siano troppo cari per lui, un affronto che il poeta non può sostenere. La pittrice viene messa alla porta e fuggendo in automobile gli urla una frase divenuta poi storica: «Vecchio nano in uniforme!».\n",
      "\n",
      "\t\t\t L’ <placename> Italia </placename>  costituisce soltanto una felice parentesi all’interno della sua esistenza alla ricerca spasmodica del successo. Dopo averlo ritratto, sposa il barone Kuffner e lo convince ad attraversare l’ <placename> Oceano Atlantico </placename>  quando capisce che per lei le cose potrebbero mettersi male, all’indomani dell’invasione della  <placename> Polonia </placename>  da parte di Hitler. Giunge negli  <placename> Stati Uniti </placename>  preceduta dalla sua fama, che la trasforma in uno dei volti più ricercati dalle riviste patinate. Ma l’esperienza americana ben presto si rivela meno brillante di quanto si aspettasse.\n",
      "\n",
      "\t\t\t Le notizie che giungono dall’ <placename> Europa </placename>  la precipitano in uno stato di incertezza e depressione, dove l’unica via d’uscita sembra la religione. Approfondisce con la pittura quello spiritualismo mistico che da alcuni anni è diventato il suo soggetto preferito. La madre superiora (1935) – il ritratto di una monaca di  <placename> Parma </placename>  che conosce – è la migliore rappresentazione del misticismo che ha abbracciato in questa nuova fase della sua vita. Non si libererà mai di questo quadro così come di altri soggetti sacri, con cui compone una nuova mitologia.\n",
      "\n",
      "\t\t\t Come spesso accade, la critica spesso non comprende né apprezza questi vertiginosi mutamenti che possono accadere nelle carriere degli artisti. Il glamour, che per anni ha ammantato la personalità di Tamara, non può spegnersi tra rosari ed eucarestie. La pittrice per quasi quarant’anni non godrà più di alcuna attenzione da parte del mondo dell’arte, che le offrirà solo rarissime occasioni di proporre in pubblico questa nuova serie di immagini, per lo più esercizi che lei conduce nel chiuso della sua casa o in ambito locale. Solo nel 1972 si assiste ad un ritorno di fiamma della critica per questa donna che tanto aveva dato all’immaginario collettivo della prima metà del secolo: il gallerista parigino Alain Blondel la convince ad allestire una retrospettiva presso la  <placename> Galerie du Luxembourg </placename> , dove si riaccende la luce del suo alone.\n",
      "\n",
      "\t\t\t Ma si tratta di un fuoco fatuo.\n",
      "\n",
      "\t\t\t Nel 1978 Tamara abbandona per l’ultima volta qualsiasi mondanità e si trasferisce a  <placename> Cuernavaca </placename>  in  <placename> Messico </placename> , dove sposa il giovane scultore Victor Manuel Contreras (il barone Kuffner è morto nel 1961). Lì si spegne nel sonno il 18 marzo del 1980. Apprezzata anche da chi ignora la sua storia, una sua creazione compare spesso nei poster appesi alle pareti delle case, su una borsa, sulla copertina di un quaderno, su un piatto, quasi sia diventata un’antesignana della cultura pop.\n",
      "\n",
      "\n",
      "\n",
      "\n",
      "\n",
      "Gli esperimenti di Sonia Terk Delaunay (1885-1979)\n",
      "\n",
      "\n",
      "\t\t\t Nei primi decenni del XX secolo, un vento da est travolge l’arte di tutta  <placename> Europa </placename> . Dalla  <placename> Polonia </placename>  e dall’ <placename> Unione Sovietica </placename> , giungono a  <placename> Parigi </placename>  e in  <placename> Italia </placename>  alcune tra le artiste più forti, che lasciano un segno profondo nello sviluppo dei linguaggi pittorici e diventano protagoniste assolute delle avanguardie con le loro proposte innovative. Sono animate da una determinazione inarrestabile e sprigionano un fascino irresistibile, che permea le loro creazioni. Non c’è solo il mito della polacca Tamara de Lempicka, ma anche le scelte coraggiose di Gala Éluard, nata a  <placename> Kazan </placename>  ( <placename> Russia </placename> ), il temperamento ostinato della russa Natal’ja Gončarova e di Sonia Terk, nata a  <placename> Odessa </placename> , in  <placename> Ucraina </placename> , o di Antonietta Raphaël, giunta a  <placename> Roma </placename>  da  <placename> Kaunas </placename> , in  <placename> Lituania </placename> , solo per citare alcune tra le donne più celebri che hanno operato nell’ambito dei movimenti artistici del primo Novecento.\n",
      "\n",
      "\t\t\t Sonia Stern nasce a  <placename> Odessa </placename>  nel 1885, ma fin dall’infanzia è destinata a cambiare nome, per acquisire quello degli uomini che la accudiscono e le permettono di sviluppare una cultura europea e una competenza che spazia dalle arti visive al design. Il primo è lo zio materno Henri Terk, grazie al quale viaggia tra la  <placename> Finlandia </placename> , la  <placename> Germania </placename> , l’ <placename> Austria </placename> , la  <placename> Svizzera </placename>  e l’ <placename> Italia </placename> . Non si tratta di soggiorni di piacere, ma di esperienze che contribui­scono ad arricchire la sua formazione. A  <placename> Karlsruhe </placename>  impara il disegno, a  <placename> Parigi </placename>  la tecnica della stampa, in  <placename> Italia </placename>  l’accordo delle tonalità nella pittura rinascimentale.\n",
      "\n",
      "\t\t\t Dopo un breve matrimonio, conosce il pittore Robert Delaunay, del quale accoglie il cognome e la ricerca, che la getteranno nella ossessiva sperimentazione degli effetti di luce e del rapporto tra i colori. Dalla legge del contrasto simultaneo dei colori, elaborata dal chimico Michel-Eugène Chevreul, parte la ricerca dei Delaunay dedicata ai colori simultanei, distribuiti in forme cubiste sulle tele. Lo scienziato si era soffermato sull’analisi della percezione dei colori, definendo «contrasto simultaneo» la diversa consistenza, intensità e ampiezza di superficie che un colore manifesta secondo la tonalità cui è accostato. La «simultaneità» dell’associazione di due superfici colorate genera un immediato effetto visivo. Un quadrato verde risulta estremamente diverso se circondato da una cornice arancione, che lo costringe, o se immerso in un quadrato viola, che lo espande. L’artista cerca di applicare questi princìpi non solo alla pittura ma anche agli oggetti d’uso quotidiano più richiesti dal mercato, come i tessuti che comincerà ad elaborare per farne abiti e complementi d’arredo.\n",
      "\n",
      "\t\t\t È una donna dallo spiccato senso pratico, Sonia, che anticipa l’attitudine dei designer industriali. Il suo interesse per le stoffe è molto precoce: già nel 1909 nasce Feuillages, un’opera in cui intreccia fili di lana variopinta come fossero pennellate di colore. È il primo esperimento di un’opera d’arte a tutti gli effetti in cui la tavolozza non è costituita da pigmenti mescolati e stesi su una superficie, ma da tessuti scelti e accostati per la loro valenza cromatica. Il criterio di scelta e combinazione dei colori è innovativo e a tratti rivoluzionario. Quando per il figlio cuce una coperta ricavata dall’accostamento di ritagli di stoffe diverse, come fossero geometrie cubiste, inaugura quel metodo che la porterà a realizzare la prima robe simultanée per lo spettacolo Les prismes électriques (1914). Dai costumi teatrali agli abiti il passo è breve: nel giro di poco tempo la moda simultanea scenderà dal palcoscenico per invadere la quotidianità: i tessuti più vari  <placename> – </placename>  dal raso al cotone, dal lino alla seta fino al damasco – le stoffe della Delaunay sono tinte di colori puri, distribuiti in triangoli, quadrati o poligoni che puntano a rinnovare gli abiti indossati dalle donne nella vita di tutti i giorni.\n",
      "\n",
      "\t\t\t Quando la rivoluzione russa le toglierà il sostegno finanziario dello zio  <placename> Terk </placename> , Sonia si reinventerà come imprenditrice. A  <placename> Madrid </placename>  apre  <placename> Casa Sonia </placename> , dove la sua produzione spazierà dagli accessori alle tende, mentre le tecniche di produzione si avvarranno delle moderne tecnologie della stampa o dell’applicazione di tessuti attraverso il ricamo. Nel corso degli anni cercherà sempre di coinvolgere gli amici artisti che frequenta con il compagno Robert: i versi del poeta dadaista Tristan Tzara finiranno sulle sue robes-poèmes, mentre gli scritti surrealisti di Philippe Soupault arricchiranno i suoi rideaux-poèmes.\n",
      "\n",
      "\t\t\t Rivolte ad una facoltosa élite intellettuale, le sue creazioni riscuotono un immediato successo che le permette di aprire l’ <placename> Atelier Simultané </placename>  in  <placename> Boulevard Malesherbes </placename> , a pochi isolati dagli  <placename> Champs Elysées </placename> . È qui che la sua ricerca si prende una pausa dalle opere prêt-à-porter per impegnarsi nella composizione dei cosiddetti Libri neri (1924-1934): i suoi meccanismi mentali, che fondono la scienza e l’estetica, trovano espressione in quaderni a righe, rilegati in tela nera, dove Sonia enuncia e illustra i princìpi dei suoi gesti mentali.\n",
      "\n",
      "\t\t\t Le sue composizioni si giocano sui puri ritmi di linee e di forme, resi incandescenti da una sorta di luce interna. Si avverte l’influenza di Matyushin, violinista dell’orchestra imperiale e teorico della musica cromatica, autore di dipinti costruiti con bande di colore che traducono in immagine le vibrazioni del suono. È lei stessa a riconoscere di dover molto alla musica, soprattutto al jazz di Duke Ellington e Louis Armstrong che le offrono spunti per tracciare il ritmo sincopato dei suoi lavori. Sonia ama frequentare i locali popolari di  <placename> Parigi </placename>  dove si balla il tango e il fox-trot: come le sue gambe sulla pista, i suoi colori danzano nei quadri1.\n",
      "\n",
      "\t\t\t In quegli anni realizza gouaches costellate di riferimenti precisi al processo produttivo dei tessuti: l’artista mette a punto la creazione, individua il deposito, il programma, l’esecuzione, la vendita e la consegna. Come una vera professionista del prodotto, indica il prezzo e i materiali da utilizzare per la realizzazione effettiva.\n",
      "\n",
      "\t\t\t Al suo lavoro guardano generazioni di stilisti, tra cui Coco Chanel, che riprende il rigore geometrico dei suoi abiti simultanei, vere e proprie opere d’arte da indossare, nelle quali i colori si servono del movimento del corpo per complicare le loro combinazioni. Quando scompare, nel 1979, lascia dietro di sé una tale mole di lavoro che rende palese quanto sia diverso dalla tradizione primonovecentesca il suo modello femminile: lontana dalla femme fatale, la sua donna trova la sua identità nel rigore del proprio lavoro.\n",
      "\n",
      "\t\t\t Un atteggiamento ben diverso da quello che assume la magnetica Gala.\n",
      "\n",
      "\n",
      "\n",
      "\n",
      "\n",
      "La follia di Gala Éluard (1894-1982)\n",
      "\n",
      "\n",
      "\t\t\t Io chiamo mia moglie:  <placename> Gala </placename> , Galuchka,  <placename> Gradiva </placename>  (perché è stata la mia  <placename> Gradiva </placename> );  <placename> Oliva </placename>  (per la forma del suo volto e il colore della sua pelle); Olivette, il diminutivo catalano di  <placename> Oliva </placename> , e i suoi derivati deliranti,  <placename> Olihuette </placename> ,  <placename> Orihuette </placename> , Buribette, [...]. La chiamo anche Lionete (perché appena si arrabbia ruggisce come il leone della Metro Goldwyn Mayer); Scoiattolo, Tapiro, Piccolo negus (perché rassomiglia a un vivace animaletto delle foreste); Ape (perché scopre tutte le essenze che, gettate nel crogiolo del mio cervello, diventeranno il magico miele dei miei pensieri). [...] E ancora Campanella di pelliccia (perché, mentre dipingo legge per me ad alta voce, e la sua voce ha il soffice mormorio di una campanella di pelliccia, che mi permette di apprendere quanto, senza di lei, sarei destinato a ignorare)2.\n",
      "\n",
      "\t\t\t Non c’è migliore descrizione per capire il talento più grande di  <placename> Gala </placename> : cambiare pelle, atteggiamento e volto per favorire la creatività dei suoi compagni, per i quali è molto più di una musa. È loro complice.\n",
      "\n",
      "\t\t\t Il primo a cui si lega è una conoscenza molto precoce.\n",
      "\n",
      "\t\t\t A diciotto anni le viene diagnosticata una grave tubercolosi: per curarla,  <placename> Gala </placename>  viene ricoverata in un sanatorio svizzero, dove incontra Eugène Émile Paul Grindel, un diciassettenne agli esordi della sua carriera come poeta. È un vero coup de foudre per entrambi.  <placename> Gala </placename>  esercita la sua influenza sul ragazzo, del quale intuisce le potenzialità: lo sprona a fuggire dal destino che la famiglia ha in serbo per lui. Paul, che sarebbe dovuto diventare un contabile, l’anno successivo pubblica la sua prima raccolta di poesie, che dedica a  <placename> Gala </placename> , senza la quale, forse, non sarebbe mai riuscito nell’impresa.\n",
      "\n",
      "\t\t\t Durante l’esperienza in sanatorio, Paul, che ha preso lo pseudonimo Éluard dalla nonna materna, racconta a Gala di Parigi, teatro delle prime avanguardie e sede di un grande fervore artistico: i due sognano un futuro insieme nella  <placename> Ville Lumière </placename> , ma la ragazza è costretta a tornare a  <placename> Mosca </placename>  alla fine della malattia. I due innamorati coltivano il proprio sentimento per corrispondenza nel corso di due anni vissuti lontano l’uno dall’altra.\n",
      "\n",
      "\t\t\t Non c’è vita senza amore.\n",
      "\n",
      "\t\t\t Ed io, mia piccola  <placename> Gala </placename> , ti amo infinitamente.\n",
      "\n",
      "\t\t\t Non credo affatto alla vita, credo in te. Questo universo che è mio e che si mescola alla morte non può entrarci che con te. È fra le tue braccia che esisto. È dentro i tuoi occhi, fra i tuoi seni, fra le tue gambe che non mi spegnerò mai.\n",
      "\n",
      "\t\t\t Il resto, è solo una grande miseria che sogna di crollare. Sono incredibilmente triste e confuso. Ho abusato troppo della vita. E ti amo troppo, lo dico con ardore, con fede, di sogno in sogno, ho cambiato universo, sono passato nel tuo.\n",
      "\n",
      "\t\t\t Guardati nello specchio, e guarda gli occhi che amo, i seni che amo, il sesso che amo, le belle mani, ascolta come parli, mia unica amica, capisci perché comprendo solo il tuo linguaggio, perché ti lascio libera, e quale gioia ricavo dalla tua, perché ti voglio audace e forte e fatta a tua immagine e somiglianza, secondo la tua volontà che è anche la mia, e che si è meravigliosamente elevata, come la mia, sul nostro amore.\n",
      "\n",
      "\t\t\t Ti adoro e ti abbraccio dappertutto3.\n",
      "\n",
      "\t\t\t Nel 1914 Gala scrive la prefazione per il Dialogue des inutiles di Paul, firmandosi con uno pseudonimo particolarmente elaborato: Reine de Paleùglnn, regina di un paese che deriva dall’anagramma irregolare di una formula che è tutto un programma À Paul Éluard Gala, un rien d’Ellen.\n",
      "\n",
      "\t\t\t In questo testo è chiaro come i due siano ormai una cosa sola: non c’è verso di Paul che non sia verificato e migliorato da  <placename> Gala </placename> . Sono in molti a chiedersi quanto del talento del poeta debba in realtà essere attribuito alla sua compagna. Nemmeno la distanza che sono costretti a vivere a causa del servizio militare riesce ad allontanare i due innamorati: al ritorno dal periodo di leva, interrotto per il suo precario stato di salute, si sposano il 21 febbraio 1917. Poco più di un anno dopo, l’11 maggio 1918, nasce la loro figlia Cécile. È il coronamento del loro amore, che per la donna diventa sempre più una sorta di associazione d’impresa. Ben presto la coppia capisce di non poter più contare sul sostegno dei genitori Éluard: è la poesia di Paul che deve sostenere la famiglia. Gala escogita allora una perfetta strategia promozionale per il marito. Lavora per collegarsi al milieu intellettuale più adatto a dare peso agli scritti del suo giovane poeta. Obiettivo per nulla semplice, che a lei riesce grazie alla sua caparbietà e al suo allure esaltato da un’intelligenza fuori dal comune.\n",
      "\n",
      "\t\t\t Nel 1919  <placename> Gala </placename>  e il marito entrano a far parte del circolo artistico di André Breton, dove stanno maturando le istanze del Surrealismo. La coppia desta subito l’attenzione dei membri del gruppo: lui è uno dei poeti più amati del momento e lei una personalità carismatica e misteriosa. Nel giro di pochi anni, su di lei si accumula una serie di attenzioni dovute al suo carisma e alla sua vivace attitudine: se Man Ray ha bisogno di una modella, lei non si sottrae, se un amico le chiede di leggergli i tarocchi, lei si trasforma in veggente, se Giorgio de Chirico si trova nella necessità di vendere i suoi quadri, Gala si improvvisa mercante riscuotendo un discreto successo. Il marito osserva con ammirazione e sostiene questo suo multiforme ingegno, ma di fronte alla relazione che la donna tesse con Max Ernst deve rendersi conto che forse è stato superato il limite.\n",
      "\n",
      "\t\t\t Nel novembre 1921 gli Éluard si recano a  <placename> Colonia </placename>  per incontrare l’artista, che risiede nella città tedesca con la moglie Louise Straus. Paul, Gala e Max devono scegliere i collages che illustreranno la prossima raccolta del poeta. Il rapporto esclusivamente professionale e creativo sfocia ben presto in una sorta di ménage a trois, che vede spesso  <placename> Gala </placename>  posare per Ernst: nel 1922 è l’unica donna a comparire nel dipinto Au rendez-vous des amis4, dove gli amici sono gli intellettuali surrealisti.\n",
      "\n",
      "\t\t\t È probabile che l’improvviso viaggio di Paul in  <placename> Indocina </placename>  nel 1924 sia motivato dall’insofferenza nei confronti di questa situazione densa di ambiguità. Decisa a risolvere la questione,  <placename> Gala </placename>  lo raggiunge assieme a Max.\n",
      "\n",
      "\t\t\t In un finale nel tutto inaspettato, dall’Estremo Oriente torneranno a  <placename> Parigi </placename>  solo gli Éluard, mentre Ernst rimarrà in  <placename> Asia </placename>  per altri mesi. Ma la fine della loro storia non ostacola la pubblicazione dell’opera a quattro mani: nel 1925 Paul Éluard e Max Ernst rendono omaggio alla donna di cui hanno condiviso l’amore, pubblicando Au défaut du silence, in cui venti ritratti di Ernst abbozzano il corpo di  <placename> Gala </placename>  e illustrano diciotto poesie di Éluard, accolti dalla critica come i più bei versi mai scritti dai tempi di Baudelaire.\n",
      "\n",
      "\t\t\t Pochi anni dopo l’intensa frequentazione del milieu artistico pone di nuovo la coppia di fronte ad una prova sentimentale, dalla quale questa volta non uscirà indenne.\n",
      "\n",
      "\t\t\t Nell’agosto del 1929 gli Éluard, René Magritte con la moglie Georgette Berger e il gallerista Camille Goemans visitano a  <placename> Cadaqués </placename>  il giovane pittore venticinquenne Salvador Dalí, allora agli esordi della sua carriera. Per Dalí e Gala è amore a prima vista; da quel momento non si separeranno mai, dando vita ad una relazione simbiotica che è considerata uno degli scambi creativi più intensi della storia dell’arte del Novecento. Gala si conferma come musa, mentore e complice degli artisti che sceglie come compagni di vita.\n",
      "\n",
      "\t\t\t Nella sua autobiografia Dalí racconta in dettaglio come sia riu­scito a conquistare le attenzioni della donna. Abbacinato dalla vista di  <placename> Gala </placename> , l’artista riconosce in lei la sua  <placename> Gradiva </placename> , l’immagine a bassorilievo che irretisce l’archeologo per il suo incedere sensuale nel celebre romanzo di Wilhelm Jensen del 1903. Non è un paragone scelto a caso: a Gradiva Sigmund Freud ha dedicato un saggio che ha fatto scuola. Per conquistare la donna,  <placename> Salvador </placename>  si produce in una delle sue tipiche esagerazioni. Si cosparge di escrementi di caprone, si scortica le ascelle e, coperto di sangue con un geranio infilato dietro l’orecchio, la possiede. Chissà se si tratta dell’ennesima invenzione contenuta nelle sue memorie, scritte col preciso scopo di alimentare il mito scandaloso e iperbolico di Dalí, oppure se è un fatto realmente accaduto. Molte donne sarebbero fuggite di fronte ad un uomo così eccentrico, che riesce a fare del disgusto un’arma di seduzione. Ma per  <placename> Gala </placename>  l’artista rappresenta l’uscita dalla routine in cui ormai è precipitata la sua relazione con Paul.\n",
      "\n",
      "\t\t\t Mentre gli altri tornano a  <placename> Parigi </placename> , la donna si trattiene a  <placename> Cadaqués </placename> .\n",
      "\n",
      "\t\t\t Anche nel rapporto tra Gala e Dalí nasce immediatamente una collaborazione artistica e intellettuale. La donna mette subito in moto i suoi stratagemmi per convincere gli scettici surrealisti che anche un uomo sopra le righe come Dalí può essere considerato un grande artista.\n",
      "\n",
      "\t\t\t Tutti mi giudicavano un genio un po’ scemo e solo  <placename> Gala </placename> , con il suo devoto e violento fanatismo, aveva cercato di convincere i nostri amici surrealisti che io sapevo dipingere, parlare e perfino scrivere, producendo documenti la cui importanza filosofica avrebbe sconcertato il nostro gruppo5.\n",
      "\n",
      "\t\t\t Basta un solo anno a  <placename> Gala </placename>  per organizzare nel 1930 la prima esposizione parigina di Dalí, che lui non ha alcun problema a definire come «esposizione ormai nostra»: Gala viene finalmente presentata come un’artista, seppure accanto al suo compagno.\n",
      "\n",
      "\t\t\t È con il tuo sangue che dipingo, Gala, le dissi un giorno. E da allora ho sempre firmato i miei quadri con il suo nome, ancor prima che col mio6.\n",
      "\n",
      "\t\t\t Molti quadri vengono firmati con il nome congiunto «Gala-Salvador Dalí».\n",
      "\n",
      "\t\t\t Quando l’artista perde il sostegno finanziario della famiglia,  <placename> Gala </placename>  si scopre una vera macchina per produrre denaro: nel 1933, mentre Dalí si sta lentamente conquistando fama sia in  <placename> Europa </placename>  sia negli  <placename> Stati Uniti </placename> , la donna inventa un sistema che avrebbe garantito loro una sicurezza economica in qualsiasi circostanza. Al contempo, il suo piano favorisce la promozione del lavoro di Dalí: per il tramite del principe Jean-Louis de Faucigny-Lucinge, uno dei più ricchi collezionisti d’arte dell’epoca, contatta dodici sostenitori che si sarebbero impegnati a supportare Dalí, ognuno per ciascun mese dell’anno. Diventeranno Mécénats du Zodiaque, un gruppo di benefattori dell’arte che ricevono tele dell’artista in cambio della loro generosità. Un sistema perfetto, che agisce anche sulla loro vanità e garantirà introiti alla coppia almeno fino al 1939, quando lo scoppio della Seconda guerra mondiale interromperà questo felice flusso di denaro nelle casse di  <placename> Gala-Dalí </placename> .\n",
      "\n",
      "\t\t\t Nel 1958 celebrano il loro matrimonio in una chiesa nei pressi di  <placename> Girona </placename> : nel giro di pochi anni  <placename> Salvador </placename>  acquista per la moglie il  <placename> castello di Púbol </placename>  a  <placename> Port Lligat </placename> . Lei pare accetti il dono a condizione che il marito vada a visitarla solo se invitato per iscritto.\n",
      "\n",
      "\t\t\t Oggi il castello, che è aperto al pubblico, può essere considerato l’ultima grande opera di  <placename> Gala </placename> . È lei a commissionare a Dalí pezzi d’arredamento, specifici dipinti e interventi che fanno di quella dimora un vero e proprio labirinto surrealista. Dopo aver sostenuto e promosso il lavoro del suo uomo, Gala ne determina esplicitamente il lavoro, indicandogli contenuti, riferimenti iconografici, colori e forme che Dalí eseguirà con abnegazione. Il magnetismo della donna si impone sull’estro dell’artista e ne determina il risultato. È l’esordio di una nuova èra e di un nuovo ruolo per le artiste, che si prendono una sorta di rivincita sui propri uomini, diventando indispensabili per la loro sopravvivenza creativa.\n",
      "\n",
      "\n",
      "\n",
      "\n",
      "\n",
      "Lo scandalo di Natal’ja Sergeevna Gončarova (1881-1962)\n",
      "\n",
      "\n",
      "\t\t\t Al pari di Sofonisba Anguissola, Natal’ja Gončarova è una delle rare artiste dalla nascita nobile. Il suo casato vanta una parentela con il poeta Aleksandr Puškin – che i russi considerano il proprio Dante Alighieri, il fondatore della lingua letteraria russa contemporanea –, possiede numerose tenute e villaggi a sud di  <placename> Mosca </placename>  e può garantire alla ragazza un’educazione di alto livello. Natal’ja sceglie inizialmente di dedicarsi alla medicina, ma ben presto vira verso l’arte. Nel 1898 si iscrive alla scuola di pittura, scultura e architettura della capitale, dove conosce l’uomo che accompagnerà la sua intera vita: Michail Larionov. L’artista sarà suo mentore e complice in un sodalizio lungo oltre sessantacinque anni.\n",
      "\n",
      "\t\t\t Grazie a lui gli interessi della ragazza, che fino a quel momento si erano limitati all’arte russa di fine  <placename> Ottocento </placename> , cominciano a spaziare in altri territori, fino alla scoperta di Gauguin e di Matisse. Del primo l’attrae l’interesse per le figure popolari, del secondo l’uso libero dei colori. Breve è il passo che la separa dall’incontro con i Cubisti e i Futuristi, dei quali assorbe l’esaltazione del progresso e della velocità.\n",
      "\n",
      "\t\t\t Convinta che le nuove istanze dell’arte possano affermarsi soltanto attraverso la fondazione di un movimento, con Larionov Natal’ja dà vita al  <placename> Raggismo </placename> , un linguaggio pittorico nel quale i raggi producono forme dinamiche sulla tela e rimandano alla modernità. Si fa subito riconoscere come una donna forte e decisa, che non teme la critica e la condanna perbenista del mondo culturale tradizionale. La forza del suo segno e la determinazione dei suoi atteggiamenti contribuiscono a procurarle il soprannome di «amazzone dell’avanguardia russa».\n",
      "\n",
      "\t\t\t Nel 1912 accade il fatto che segnerà a lungo la sua reputazione: partecipa ad una mostra collettiva dal titolo evocativo La coda dell’asino, dove espone più di cinquanta opere. L’esposizione è una risposta diretta alle avanguardie francesi, dalla quale i giovani artisti russi vogliono prendere le distanze per produrne una propria. I partecipanti si riferiscono alla beffa ordita da Joachim-Raphaël Boronali al  <placename> Salon des Indépendants </placename>  del 1910 a  <placename> Parigi </placename> , dove il pittore ha presentato quadri dipinti dai colpi di coda di Lola, un’asina. Lo stesso autore è un artista fittizio creato dal critico Roland Dorgelès, che riesce anche a piazzare una delle opere create dall’animale al prezzo invidiabile di 400 franchi. Un’operazione dadaista a tutti gli effetti, a cui Natal’ja e i suoi compagni reagiscono presentando dipinti provocatori che destano la protesta dell’amministrazione dello stabile che ospita la loro iniziativa. La Gončarova si vede censurato un suo quadro dedicato ai quattro evangelisti, accusato di blasfemia. Al contrasto fra la tematica sacra e il contesto ironico in cui è inserita, si aggiunge la diffidenza della tradizione ortodossa nei confronti delle pittrici donne, che non sono autorizzate ad affrontare soggetti religiosi. Alcuni anni dopo subirà anche un sequestro di dipinti da parte del  <placename> Santo Sinodo </placename> , che la denuncia per blasfemia.\n",
      "\n",
      "\t\t\t La pittrice si ispira all’espressività delle tradizioni iconografiche locali, proponendo motivi tratti da icone, immaginette dei lubki (stampe popolari con vignette a tema religioso, satirico, divulgativo, favolistico e moralistico), opere di artigianato contadino, insegne di negozi, pittura primitiva.\n",
      "\n",
      "\t\t\t Il tratto più provocatorio della sua produzione consiste senza dubbio nella ricerca che conduce sul nudo femminile, che si libera di ogni accademismo per rappresentare in modo esplicito l’anatomia dei corpi, seppur condotta con tratti decisi e secchi, come se fossero intagliati nella materia. L’intensità di queste immagini le procurerà un processo per pornografia. Verrà assolta, ma l’effetto sulla sua reputazione sarà dirompente.\n",
      "\n",
      "\t\t\t A distanza di oltre cento anni, nel 2019 il suo lavoro ha subìto ancora un’incredibile censura: il social network Instagram ha bloccato i post che presentavano il suo  <placename> Modella </placename>  (su sfondo blu), un nudo della  <placename> Gončarova </placename>  scelto dalla  <placename> Fondazione Palazzo Strozzi </placename>  per promuovere la mostra retrospettiva dedicata all’artista.\n",
      "\n",
      "\t\t\t Un vero primato!\n",
      "\n",
      "\t\t\t E non è il solo.\n",
      "\n",
      "\t\t\t Quando l’impresario teatrale Sergej Diaghilev commissiona ad alcuni artisti d’avanguardia, come Matisse e Braque, i costumi per i Ballets Russes non può fare a meno di coinvolgerla, unica donna della squadra.\n",
      "\n",
      "\t\t\t Nel 1913 è la prima artista ad ottenere l’onore di una retrospettiva presso il  <placename> Salone Artistico di Klavdia Mikhailova </placename> , dove espone circa ottocento opere. L’inaugurazione è un evento che rimane nella storia e merita cronache di giornalisti estasiati.\n",
      "\n",
      "\t\t\t Un vernissage di straordinario successo.  <placename> Sale </placename>  affollate, pubblico bohémien, sguardi sconcertati e sorrisi confusi di chi è perplesso, lo «spirito» ironico e arrogante dei blasé, due o tre importune personalità futuriste in cerca di attenzione con indosso giacche color arancio e garofani intrecciati nei capelli, Goncharova che arrossisce felice e Larionov che appare contemporaneamente in venti posti diversi7.\n",
      "\n",
      "\t\t\t L’esposizione sarà un successo di pubblico epocale: si parla di oltre dodicimila visitatori e di una vendita di opere che supera i 5000 rubli. Non contenta di dare scandalo con i suoi dipinti, la  <placename> Gončarova </placename>  sarà protagonista di una performance per le strade di  <placename> Mosca </placename> , dove si aggirerà con il volto dipinto, urlando insulti contro i passanti. Un’anticipazione pionieristica della Body Art, che si svilupperà soltanto negli anni Sessanta del XX secolo.\n",
      "\n",
      "\t\t\t I suoi comportamenti accendono gli ultimi fuochi del vivace confronto culturale russo che sarà messo a tacere, di lì a poco, dalla rivoluzione d’ottobre nel 1917.\n",
      "\n",
      "\t\t\t La sua carriera avanza tra uno scandalo e l’altro, trasformandola in un punto di riferimento per le battaglie femministe che iniziano ad infiammare il Novecento. La sua esperienza conferma che le artiste sono state in ogni secolo pietre miliari dell’emancipazione femminile e le loro opere armi efficaci contro ogni discriminazione.\n",
      "\n",
      "\t\t\t Il suo testimone viene idealmente raccolto da un’altra artista che al di là dell’ <placename> Oceano Pacifico </placename>  di lì a pochi anni diventerà famosa per i suoi comportamenti scandalosi, veicolo di riflessioni profonde e spinta verso un rinnovamento sociale a favore delle donne. Il suo nome è Frida Kahlo.\n",
      "\n",
      "\n",
      "\n",
      "\n",
      "\n",
      "Il coraggio di Frida Kahlo (1907-1954)\n",
      "\n",
      "\n",
      "\t\t\t Malgrado l’anno di nascita vero di Frida sia il 1907, lei per tutta la vita insiste nel dichiarare di essere nata nel 1910, l’anno della rivoluzione messicana. Fin dall’inizio, il suo lavoro si pone come un gesto politico nei confronti della storia e della società contemporanea.\n",
      "\n",
      "\t\t\t Ritrae la madre Matilde come calcolatrice, crudele e fanatica della religione, mentre riserva a suo padre Guillermo Kahlo toni ben diversi, presentandolo come un uomo tenero e comprensivo. Sono le sue attenzioni ad addolcire e rendere sopportabili le difficoltà che Frida incontrerà durante la sua infanza.\n",
      "\n",
      "\t\t\t La poliomelite le provoca una deformazione alla gamba destra, che per anni nasconderà sotto i vestiti. «Frida pata de palo» («Frida gamba di legno») sarà oggetto della derisione dei suoi compagni di scuola, condizione che contribuirà a forgiare il suo carattere forte e la spingerà ad abbracciare l’attivismo politico durante l’adolescenza. A quindici anni diventa la paladina dei diritti dei più deboli, unendosi ai cachucas, un gruppo di studenti che richiede la riforma della scuola affermando le idee nazionaliste del ministro della pubblica istruzione Vasconcelos.\n",
      "\n",
      "\t\t\t Qui incontra Alejandro Gómez, il giovane leader studentesco che sarà testimone oculare dell’incidente che cambierà per sempre la vita di Frida. Il 17 settembre 1925, l’autobus che sta portando Frida e Alex a  <placename> Coyoacán </placename> , si scontra con un tram.\n",
      "\n",
      "\t\t\t Salii sull’autobus con Alejandro. Poco dopo, l’autobus e un treno della linea di  <placename> Xochimilco </placename>  si urtarono. Fu uno strano scontro; non violento, ma sordo, lento e massacrò tutti. Me più degli altri. È falso dire che ci si rende conto dell’urto, falso dire che si piange. Non versai alcuna lacrima. L’urto ci trascinò in avanti e il corrimano mi attraversò come la spada il toro8.\n",
      "\n",
      "\t\t\t Frida rimane tra le aste metalliche del tram. Il corrimano si spezza e la trapassa da parte a parte, fuoriuscendo dalla vagina, con lo strappo del labbro sinistro. Alejandro la raccoglie dopo che un uomo ha appoggiato un ginocchio sul suo corpo per estrarre il pezzo di metallo.\n",
      "\n",
      "\t\t\t La diagnosi è terribile: frattura della terza e della quarta vertebra lombare, tre fratture del bacino, undici fratture al piede destro, lussazione del gomito sinistro, peritonite acuta, ferita profonda dell’addome prodotta dalla barra di ferro entrata dall’anca destra e uscita dal sesso. È un miracolo che sia ancora viva. Dopo le dimissioni dall’ospedale, a Frida viene prescritto di portare un busto di gesso per nove mesi e il completo riposo a letto per almeno due mesi.\n",
      "\n",
      "\t\t\t Da molti anni mio padre teneva una scatola di colori a olio, un paio di pennelli in un vecchio bicchiere e una tavolozza. Nel periodo in cui dovetti rimanere a lungo a letto approfittai dell’occasione e chiesi a mio padre di darmela. Mia madre fece preparare un cavalletto, da applicare al mio letto, perché il busto di gesso non mi permetteva di stare dritta. Così cominciai a dipingere il mio primo quadro [...]. Dipingo me stessa perché trascorro molto tempo da sola e perché sono il soggetto che conosco meglio9.\n",
      "\n",
      "\t\t\t Sul letto viene montato uno specchio, in modo che la ragazza possa almeno vedersi.\n",
      "\n",
      "\t\t\t Nascono così i suoi celebri primi autoritratti, con i suoi occhi incorniciati da sopracciglia scure, particolarmente marcate, che si uniscono alla radice del naso come ali d’uccello. Con queste rappresentazioni Frida infrange i tabù relativi al corpo e alla sessualità femminile.\n",
      "\n",
      "\t\t\t Segnata dalle cicatrici e tormentata dai dolori che le provocano i busti, dopo più di un anno riesce a riprendere una vita quasi normale. È questo il momento in cui la sua passione politica si riversa nella pittura.\n",
      "\n",
      "\t\t\t In questi anni si delinea l’universo iconografico di Frida, abitato da ex voto, santi e oggetti di culto popolari dipinti in un linguaggio semplificato, che ricorda quello dell’arte precolombiana. La tradizione messicana diventa un’istanza da affermare ad ogni piè sospinto, anche attraverso gli abiti che indossa. Il suo paese costituisce la cornice all’interno della quale si dispongono i suoi personaggi, tra cactus, alberi della giungla, scimmie, pappagalli e cani.\n",
      "\n",
      "\t\t\t Nel 1928 conosce la fotografa Tina Modotti, che la introdurrà al pittore Diego Rivera: un muralista all’epoca molto famoso, che Frida ha in realtà già incontrato da ragazzina, quando lui lavorava nell’ <placename> anfiteatro Bolívar </placename> . Diego se ne ricorda a malapena, circondato com’è da tante donne che tentano di sedurlo, malgrado sia un uomo dai lineamenti forti e dalla stazza pesante. Frida lo prende in giro chiamandolo «elefante», ma non subisce affatto la sua fama e la sua presenza ingombrante. Pur essendo già stato sposato e abbia quattro figli, il padre della ragazza non si oppone al loro matrimonio. Per Guillermo deve essersi trattato di un grande dono di Dio poter accasare quella figlia così sfortunata e ribelle.\n",
      "\n",
      "\t\t\t Il 21 agosto del 1929 si sposano. Lei ha 22 anni, lui quasi 43.\n",
      "\n",
      "\t\t\t La relazione tra Diego e Frida è uno dei rapporti più avvincenti del Novecento. Le differenze d’età, di corporatura e di fama non ostacolano la nascita di una relazione alla pari, animata dall’ironia e da una sana competizione. La loro convivenza produce un felice effetto su entrambi, permette a Frida di liberarsi da certi temi autobiografici ricorrenti, dal racconto costante dei suoi incidenti e delle sue sofferenze personali per abbracciare uno sguardo più ampio sulla condizione umana. Diego riesce a penetrare con maggiore intensità il mondo femminile attraverso gli occhi della moglie, che lo accompagna in ogni sua avventura. In quegli anni Diego viene coinvolto nel grande programma messo in campo dal governo di Franklin Delano Roosevelt per far uscire gli  <placename> Stati Uniti </placename>  dalla Grande Crisi. Il progetto prevede l’investimento di oltre 27 milioni di dollari nella creazione di nuove opere d’arte contemporanea permanenti in tutto il paese. All’artista messicano vengono commissionati, tra gli altri, un murale per il  <placename> Rockefeller Center </placename>  di  <placename> New York </placename>  e gli affreschi per l’Esposizione universale di Chicago. L’idea di attribuire ad uno degli operai dipinti a  <placename> Manhattan </placename>  il volto di Lenin, però, provoca la revoca di tutti i lavori che gli sono stati assegnati. Frida assiste all’ascesa e caduta internazionale del marito, lo sostiene in ogni sua scelta, sopportando con grande amor proprio anche i suoi frequenti tradimenti. Quando però scopre che Diego ha una relazione con Cristina, la sua sorellina con cui ha condiviso gioie e dolori, chiede il divorzio.\n",
      "\n",
      "\t\t\t In risposta al libertinaggio del marito, si divide tra rapporti omosessuali e fugaci incontri con uomini che condividono il suo attivismo politico, sempre più impegnato. Arriva a sostenere a distanza la lotta per la difesa della  <placename> Repubblica di Spagna </placename>  durante la guerra civile iberica: invia al fronte beni di prima necessità, mentre afferma la sua fede comunista arrivando ad ospitare a  <placename> Città del Messico Lev </placename>  e Natalja Trotskij, dopo la loro espulsione dall’ <placename> Unione Sovietica </placename> .\n",
      "\n",
      "\t\t\t In realtà, la separazione tra Frida e Diego ha una breve durata. Dopo poco più di un anno si risposano a  <placename> San Francisco </placename>  per non lasciarsi più, anche se la loro relazione continuerà in un ménage molto più libero del passato.\n",
      "\n",
      "\t\t\t A quel punto, però, lei non è più soltanto la compagna del più grande artista messicano contemporaneo, ma è riuscita a conquistare uno spazio autonomo che le procura molte soddisfazioni.\n",
      "\n",
      "\t\t\t Quando André Breton scopre il suo lavoro, la invita ad esporre a  <placename> Parigi </placename>  e l’accoglie nel circolo dei Surrealisti. Lei si fa scortare nei caffè, partecipa alle riunioni intellettuali, osserva e assorbe immagini ed espedienti dai pittori dell’avanguardia europea, ma sente anche di non essere a proprio agio nella decadenza che si respira in  <placename> Europa </placename> .\n",
      "\n",
      "\t\t\t Rientrata in  <placename> Messico </placename> , si dedica all’insegnamento, introducendo un metodo innovativo che spinge i suoi allievi a trovare uno stile personale, con l’unica condizione di dedicarsi al recupero dell’arte popolare. Nel frattempo le sue condizioni fisiche peggiorano, condizionando anche la resa dei suoi quadri. Nel 1950, in un solo anno, si sottopone a sette operazioni per affrontare le conseguenze dell’incidente avvenuto ben venticinque anni prima. Si concentra meno sui dettagli e incede in una pennellata più delicata, dal risultato più materico. Affida la sua creatività solo agli antidolorifici, come quella celebre notte in cui inaugura la sua prima mostra personale. È il 1953 e Frida non può alzarsi dal letto. Diego decide allora che non può sottrarre la sua compagna alla soddisfazione di un tale traguardo: le organizza un trasferimento nel cuore di  <placename> Città del Messico </placename>  con tutto il baldacchino, in modo da permetterle di partecipare al vernissage. L’artista si scatenerà rimanendo distesa sul letto, imbottita di farmaci. Un gesto liberatorio, che le costerà caro.\n",
      "\n",
      "\t\t\t Nel giro di poche settimane dovrà subire l’amputazione della gamba destra a seguito dell’improvviso peggioramento delle sue condizioni.\n",
      "\n",
      "\t\t\t Fino alla fine, sconvolta dai malanni e dalle crisi di salute, assicura la sua presenza nelle manifestazioni politiche che incendiano la città. Oltre che icona dell’arte messicana, diventa il punto di riferimento per una generazione che cerca la pace e vuole costruire un mondo che faccia a meno dell’egemonia statunitense. È con questi pensieri che la notte del 13 luglio muore per embolia polmonare: quel fisico, che fin da piccola ha tentato di ostacolare la sua crescita, ha il sopravvento. Ma l’arte di Frida sopravviverà a tutti i suoi malanni, consolidandosi nel tempo come una delle esperienze più amate dal pubblico, forse proprio per le difficoltà che hanno cercato in ogni modo di compromettere la sua produzione, senza riuscirci.\n",
      "\n",
      "\n",
      "\n",
      "\n",
      "\n",
      "L’impegno civile di Tina Modotti (1896-1942)\n",
      "\n",
      "\n",
      "\t\t\t Assunta Adelaide Luigia Modotti Mondini apprende i primi rudimenti della fotografia in  <placename> Friuli </placename> , grazie allo zio Pietro. Nel suo studio fotografico, la piccola Tina impara l’arte dell’esposizione, dell’inquadratura fino alle tecniche dello sviluppo.\n",
      "\n",
      "\t\t\t Riuscirà a mettere a frutto queste informazioni quando a diciassette anni affronterà da sola il viaggio verso gli  <placename> Stati Uniti </placename>  che la porterà a ricongiungersi con la famiglia, nel frattempo emigrata oltreoceano. Con i genitori si trasferisce a  <placename> San Francisco </placename> , dove nel 1918 si sposa con il pittore Roubaix de l’Abrie Richey. I due decidono di vivere a  <placename> Los Angeles </placename>  per poter perseguire una carriera nel mondo del cinema. L’esordio della  <placename> Modotti </placename>  da attrice risale al 1920, con il film The Tiger’s Coat, il primo di tre film che interpreta. Il pubblico la acclama per il suo fascino esotico, ma Tina non gradisce quell’immagine di terribile seduttrice che l’industria di  <placename> Hollywood </placename>  le cuce addosso. Decide presto di mettere fine alla breve avventura cinematografica per dedicarsi alla fotografia, che approfondisce accanto al fotografo Edward Weston, di cui diventa modella e poi amante. Scoperto il tradimento, il marito scappa in  <placename> Messico </placename> , dove muore di vaiolo prima che la  <placename> Modotti </placename>  riesca a raggiungerlo. Una volta lì, viene sopraffatta dal fascino del paese che diventerà la sua terza patria.\n",
      "\n",
      "\t\t\t In tutta la sua vita, i dieci anni trascorsi senza mai uscire dal  <placename> Messico </placename>  sono l’esperienza più stanziale che abbia vissuto. Il paese sta esprimendo alcune tra le migliori istanze culturali della sua storia: le pareti degli edifici pubblici vengono ricoperte dai murales di Diego Rivera e David Siqueiros, gli artisti e gli intellettuali si ritrovano al fianco degli operai nelle battaglie politiche, tutto il mondo comincia a guardare al  <placename> Messico </placename>  come a una nazione moderna, al pari degli  <placename> Stati Uniti </placename>  e della  <placename> Francia </placename> . Tina si tuffa in questa vivace scena culturale sfruttando la macchina fotografica per raccontare il contesto che la circonda, sempre divisa tra tensione estetica e impegno politico. Vive a stretto contatto con gli artisti più all’avanguardia. Ospita sulla terrazza di casa sua i festeggiamenti per il matrimonio di Diego e Frida, partecipa alle manifestazioni operaie, che documenta puntualmente con il suo obiettivo.\n",
      "\n",
      "\t\t\t Sull’onda di ciò che ha appreso da Weston produce un cambio di passo nella sua ricerca: da immagini estremamente sfumate, dove prevale l’effetto pittorico, Tina passa alla registrazione della vita reale attraverso gli oggetti e i simboli della rivoluzione messicana. Compaiono cartucciere, falci, chitarre, murales, sombreros, ma anche mani che lavorano, donne con bambini, tessuti e fiori.\n",
      "\n",
      "\t\t\t Sta maturando una passione politica sempre più profonda, che la conduce all’iscrizione al Partito comunista nel 1927, quando stringe una vivace relazione con Frida Kahlo e Diego Rivera, che la accolgono nel loro mondo fatto d’arte e impegno civile. Le sue posizioni radicali giungono a procurarle la qualifica di «persona non grata» da parte del regime fascista, che attacca spesso nei suoi articoli per il giornale «El Machete».\n",
      "\n",
      "\t\t\t La sua passione la costringerà a diventare cittadina del mondo, fotografa apolide in cerca di avventura. Nel 1933 verrà espulsa dal  <placename> Messico </placename>  con l’accusa di aver ordito un attentato contro il presidente Rubio. Sarà il pretesto per iniziare un viaggio in  <placename> Europa </placename>  che la condurrà a  <placename> Rotterdam </placename> ,  <placename> Berlino </placename> ,  <placename> Mosca </placename>  e  <placename> Parigi </placename> , sempre con un ruolo negli scontri tra il blocco comunista e quello occidentale. Come Frida, diventa paladina dei diritti del popolo, ma il suo impegno è più concreto: in  <placename> Spagna </placename>  parteciperà alla guerra civile combattendo al fianco dei rivoluzionari.\n",
      "\n",
      "\t\t\t Oltre alle sue fotografie, della vita di Tina Modotti saranno ricordate le sue esperienze più trasgressive: i ruoli nei film, l’attivismo politico e il rapporto con Frida Kahlo, che per molti è stato molto più di una semplice amicizia.\n",
      "\n",
      "\n",
      "\n",
      "\n",
      "\n",
      "\t\t\t 1 Annette Malochet, Matteo Bianchi (a cura di), Sonia Delaunay. Atelier Simultané 1923-1934, Skira, Milano 2006.\n",
      "\n",
      "\t\t\t 2 Salvador Dalí, La mia vita segreta, trad. it. di Irene Brin,  <placename> Abscondita </placename> ,  <placename> Milano </placename>  2006, p. 190.\n",
      "\n",
      "\t\t\t 3 Paul Éluard, Lettres à Gala, Gallimard, Paris 1984, p. 27 (trad.  <placename> Gioia Costa </placename> ).\n",
      "\n",
      "\t\t\t 4 Max Ernst, Au rendez-vous des amis, 1922, olio su tela, 95 x 130 cm,  <placename> Köln </placename> ,  <placename> Museum Ludwig </placename> .\n",
      "\n",
      "\t\t\t 5 Dalí, La mia vita segreta cit., p. 192.\n",
      "\n",
      "\t\t\t 6 Ivi, p. 231.\n",
      "\n",
      "\t\t\t 7 Citato in Matthew Gale, Natalia Sidlina (a cura di), Natalia Goncharova, Marsilio, Venezia 2019, p. 16.\n",
      "\n",
      "\t\t\t 8 Frida Kahlo, El Diario de Frida Kahlo. Un íntimo autorretrato,  <placename> La Vaca independiente </placename> ,  <placename> Messico </placename>  1995, p. 38 (trad. dell’autore).\n",
      "\n",
      "\t\t\t 9 Ivi, p. 54.\n",
      "\n",
      "\n",
      "\n",
      "\n",
      "\n",
      " <placename> Visionarie </placename> .\n",
      "\n",
      "\n",
      "\t\t\t Quelle che hanno vissuto e lavorato nel XX secolo sono sempre più artiste senza uomini. Non hanno bisogno di un maschio accanto per definirsi, per dare corpo alla propria ricerca e procurarsi uno spazio di manovra nel mondo dell’arte. Sono artiste indipendenti, che possono eventualmente sentire l’esigenza di contribuire ad un manifesto, ma sono protagoniste di un percorso autonomo che giunge anche a realizzare opere pubbliche di rilievo, senza nulla invidiare ai colleghi uomini. Le protagoniste dei primi anni del secolo non erano giunte a tanto. In fondo, pur se autrici di vite ribelli e controcorrente, Tamara, Frida o Gala hanno sempre sentito l’esigenza di avere un uomo forte accanto. Le loro vite coniugali si sono svolte tra pressioni psicologiche dei mariti e fughe in avanti delle consorti, decise a produrre una rottura profonda nelle relazioni paludate e convenzionali che si sono definite tra uomo e donna nel corso dei secoli. Le artiste hanno sempre cercato un proprio spazio indipendente nella vita di coppia, nel quale poter esercitare la professione che nasceva da un’urgenza interiore. A partire dagli anni  <placename> Trenta </placename> , possono farlo anche senza il consenso di un uomo. Sono padrone della propria carriera.\n",
      "\n",
      "\t\t\t A ben guardare, è questo l’atteggiamento che dal punto professionale assume Benedetta Cappa quando entra in contatto con i Futuristi.\n",
      "\n",
      "\n",
      "\n",
      "\n",
      "\n",
      "L’ostinazione di Benedetta Cappa (1897-1977)\n",
      "\n",
      "\n",
      "\t\t\t Se c’è un’avanguardia che è passata alla storia per essere interventista e machista, questo è proprio il Futurismo. «Noi vogliamo glorificare le belle idee per cui si muore e il disprezzo per la donna», si legge nel primo Manifesto Futurista pubblicato da Filippo Tommaso Marinetti su «Le Figaro» a  <placename> Parigi </placename>  nel 1909. Eppure, nel giro di circa dieci anni assistiamo ad un progressivo ammorbidimento di queste posizioni del leader del movimento. Molti suoi compagni futuristi pensano che sia tutta colpa di Benedetta Cappa, la cui frequentazione nasce da un incontro fortuito e sboccia in un matrimonio. Quando l’artista vede per caso la ragazza nello studio del collega Giacomo Balla con l’affaccio su  <placename> Villa Borghese </placename> , lei fa breccia nel suo cuore ed entra prepotentemente nella sua vita. Benedetta, vent’anni più giovane di lui, non era nuova alla costruzione di un rapporto di complicità con pittori più grandi di lei. Poco tempo prima s’era aperta le porte dell’atelier di Balla dopo averlo incrociato nel parco.\n",
      "\n",
      "\t\t\t Non so se mia madre sia stata più una letterata o un’artista [...] l’amore per la pittura era cominciato per lei intorno ai vent’anni. Un giorno passeggiando per  <placename> Villa Borghese </placename>  aveva incontrato Balla. Lui, col suo cavalletto, stava studiando le rifrazioni della luce fra gli alberi [...]. Si misero a parlare e Balla la invitò al suo studio. Lei andò e divenne sua allieva1.\n",
      "\n",
      "\t\t\t Così racconta quell’episodio  <placename> Ala </placename> , una delle tre figlie della Cappa e Marinetti. Benedetta conquista Marinetti non solo con la sua bellezza innocente, ma con le sue parole. Malgrado la giovane età, fin da subito dimostra di sostenere una conversazione intellettuale con lui. Dopo il primo incontro presso l’atelier di Balla, fa arrivare al suo nuovo amico un disegno dal titolo Psicologia di 1 uomo, a metà tra l’ironia e il severo giudizio sul genere maschile. Al centro campeggia un cerchio con la scritta «vuoto», dalla quale si dipartono delle punte, unite da alcune parole: sensualità, orgoglio, materialismo e ambizione. La firma è tutto un programma: «Benedetta fra le donne, parolibera futurista». In pochi tratti irriverenti la ragazza ha descritto l’animo spregiudicato degli uomini, ridicolizzandoli con ironia. Senza scomodare il femminismo, si tratta di una presa di posizione che l’artista affermerà a più riprese nella sua carriera, sottolineando gli interessi fin troppo opportunistici della mente maschile da cui si distingue profondamente l’anima spirituale della donna, che la natura ha reso creatrice di vite umane.\n",
      "\n",
      "\t\t\t Il suo carattere deciso conquista Marinetti. Nel 1920 i due si sposeranno: da quel momento Benedetta apporrà la sua firma su molti manifesti futuristi, contribuendo in modo determinante ad arricchire la sfera emozionale del movimento.\n",
      "\n",
      "\t\t\t Dal caos delle nuove sensibilità contraddittorie, nasce oggi una nuova bellezza che, noi Futuristi, sostituiremo alla prima, e che io chiamo Splendore geometrico e meccanico. Questo ha per elementi essenziali: l’igienico oblio, la speranza, il desiderio, la forza imbrigliata, la velocità, la luce, la volontà, l’ordine, la disciplina, il metodo; il senso della grande città; l’ottimismo aggressivo che risulta dal culto dei muscoli e dello sport; l’immaginazione senza fili, l’ubiquità, il laconismo e la simultaneità che derivano dal turismo, dall’affarismo e dal giornalismo; la passione per il successo, il nuovissimo istinto del record, l’entusiastica imitazione dell’elettricità e della macchina; la concisione essenziale e la sintesi; la precisione felice degl’ingranaggi e dei pensieri bene oliati; la concorrenza di energie convergenti in una sola traiettoria vittoriosa2.\n",
      "\n",
      "\t\t\t È il Manifesto della sensibilità futurista, apparso sulla rivista «Lacerba», dove la parola «sensibilità» è frutto del lessico di Benedetta.\n",
      "\n",
      "\t\t\t È determinata la ragazza, non c’è impresa che le sembri impossibile, troppo rischiosa o poco adatta a una donna. Quando nel 1931 il marito le propone di unirsi alla prima spedizione sull’ <placename> Etna </placename>  insieme ad Enrico Prampolini, promossa dallo stesso artista con alcuni scienziati allo scopo di costruire nuovi osservatori, Benedetta accetta e collabora allo studio delle luci del vulcano per la realizzazione dei bozzetti scenografici per uno spettacolo futurista.\n",
      "\n",
      "\t\t\t Il 2 ottobre 1932 pubblica il suo Progetto futurista di reclutamento per la prossima guerra che propone l’inversione del criterio di età nella leva militare, iniziando dai più anziani.\n",
      "\n",
      "\t\t\t Bisogna rovesciare il sistema della leva militare facendola partire dalle classi sessantenni e cinquantenni. Seguiranno le quarantenni e le trentenni.\n",
      "\n",
      "\t\t\t Questa leva futurista ha per vantaggi principali:\n",
      "\n",
      "\t\t\t 1. Conservare per il dopo guerra della patria vittoriosa il maggior numero di giovani e conseguentemente annullare la crisi dei giovani combattenti spostati.\n",
      "\n",
      "\t\t\t Supponendo, con un paradosso, che la guerra futura distrugga tutti i combattenti delle prime classi mobilitate rimarranno alla  <placename> Patria </placename>  tutti i giovani.\n",
      "\n",
      "\t\t\t 2. Valorizzare patriotticamente i vecchi offrendo loro una morte utile e gloriosa sul campo di battaglia invece della triste morte in letto.\n",
      "\n",
      "\t\t\t Tanto più che la guerra futura areoplanica chimica e automobilistica non esigerà gli sforzi muscolari delle marce e degli assalti, mentre esigerà il coraggio cosciente dell’uomo vissuto.\n",
      "\n",
      "\t\t\t 3. Riservare le classi giovani per l’urto finale e definitivo della guerra quando gli eserciti sono esausti e sfiniti dalla stanchezza.\n",
      "\n",
      "\t\t\t 4. Eliminare il problema della gelosia dei giovani al fronte e delle loro donne insidiate dai quarantenni e cinquantenni rimasti nelle città.\n",
      "\n",
      "\t\t\t Nasceranno molti più figli alla  <placename> Patria </placename>  e in fatto di donne sole non rimarrano che le non più giovani.\n",
      "\n",
      "\t\t\t Questa leva fascista futurista che non esclude il volontario di ogni età, permetterà alle classi vittoriose del  <placename> Carso </placename>  del Piave e del dopo guerra di battersi una seconda volta per l’ <placename> Italia </placename> .\n",
      "\n",
      "\t\t\t Credo utile discutere questa magnifica idea patriottica che sarà forse in un primo tempo derisa e poi lodata come avviene spesso alle nostre originalissime idee futuriste3.\n",
      "\n",
      "\t\t\t Come in ogni sua opera, l’artista si firma con il solo nome di battesimo, per cancellare dalla sua identità pubblica qualsiasi riferimento alle figure maschili della sua vita, il padre e Marinetti. Le proposte contenute nel suo manifesto, motivo di scandalo e proteste pubbliche, dimostrano come l’artista non ami i proclami irruenti e teatrali dei suoi colleghi futuristi: desidera piuttosto argomentare le sue idee, adducendo anche motivazioni sensate a livello sociale e soluzioni a livello tecnico. Estrapolata dalle dinamiche belliche, la sua mozione potrebbe anche avere un senso, soprattutto se guardata dal punto di vista femminile. Chi mai si è preoccupato in tempo di guerra della solitudine delle donne?\n",
      "\n",
      "\t\t\t Il Progetto svela anche l’attenzione che Benedetta riserva alle nuove tecnologie, soprattutto agli aeroplani, che costituiranno una sua grande passione.\n",
      "\n",
      "\t\t\t Nell’ottobre del 1934 viene inaugurato il  <placename> Palazzo delle Poste </placename>  a  <placename> Palermo </placename> : nella sala conferenze sono esposti cinque pannelli della  <placename> Cappa </placename>  raffiguranti Le comunicazioni terrestri, marine, aeree, telegrafiche, radiofoniche. Sono dipinti enormi, in cui le macchine si muovono verso l’alto, esaltando il potere dell’intelligenza e della capacità umana, che produce macchine formidabili. Attraverso colori tenui – azzurro, verde e giallo – l’artista riesce a trovare una strada personale nel complesso linguaggio futurista. Dopo aver sperimentato la rappresentazione del dinamismo della natura e delle persone, giunge ad una versione più monumentale dell’avanguardia.\n",
      "\n",
      "\t\t\t Con sua grande soddisfazione, allo svelamento dei pannelli, quel maschilista di Marinetti ammette: «Ammiro il genio di Benedetta mia eguale e non discepola».\n",
      "\n",
      "\t\t\t Anche grazie ai numerosi viaggi compiuti col marito, Benedetta concepisce molte opere che raccontano le sue esperienze in aereo, affermandosi come una delle pioniere della cosiddetta «aeropittura futurista». Le è particolarmente caro anche il tema del mare e dell’azzurro, colore associato all’inconscio. In Velocità di motoscafo4 la scia, simbolo di libertà, genera un movimento che ci fa letteralmente penetrare dentro la tela.\n",
      "\n",
      "\t\t\t Nel frattempo, dalla relazione con Marinetti nascono tre figlie, cui vengono dati nomi futuristi:  <placename> Vittoria </placename> ,  <placename> Ala </placename>  e  <placename> Luce </placename> . In casa Marinetti a  <placename> Roma </placename> , Balla dipinge un’intera camera da letto e nel salone campeggia il Dinamismo di un footballer di Boccioni: il Futurismo circonda la vita di Benedetta e delle sue figlie.\n",
      "\n",
      "\t\t\t La madre non trascurerà mai i suoi doveri familiari, convinta com’è che una donna non debba liberarsi dai suoi obblighi domestici, ma sia, anzi, perfettamente in grado di gestirli assieme a quelli professionali. Partecipa a cinque edizioni della Biennale di Venezia, conquistando il primato di essere la prima donna ad avere un’opera pubblicata nel catalogo della manifestazione (1930), e a tre Quadriennali di Roma, mentre il suo lavoro spazia dalla scenografia alla letteratura.\n",
      "\n",
      "\t\t\t Pubblica anche tre romanzi: Le forze umane, Viaggio di Gararà e  <placename> Astra </placename>  e il sottomarino, ripubblicati nel 2000 dalle Edizioni dell’Altana.\n",
      "\n",
      "\t\t\t Il suo linguaggio, nei testi come nei dipinti, è intriso di un lirismo idealistico che arricchisce il vocabolario futurista.\n",
      "\n",
      "\t\t\t A chi la accusa di aver indebolito il carattere fiero e rivoluzionario di Marinetti, Benedetta risponde con il sostegno alle truppe italiane impegnate nelle guerre fasciste, a cui anche lei crede, almeno fino al 1938. Quell’anno, sarà lei a spingere il marito ad esprimere una condanna netta delle leggi razziali.\n",
      "\n",
      "\t\t\t Grazie alla sua indipendenza intellettuale, nel corso del tempo riesce ad affermarsi come coscienza critica del movimento.\n",
      "\n",
      "\t\t\t Fu lei a far conoscere il Futurismo all’estero. Dopo la morte di mio padre, avvenuta nel ’44, dedicò tutte le sue forze a valorizzare il movimento d’avanguardia riunendo le opere, i manoscritti e promuovendo mostre internazionali. Non scriveva testi critici ma forniva sempre il materiale ed elargiva generosamente testimonianze. Non c’erano più tanti soldi. Marinetti aveva creduto nella rivoluzione dell’arte e aveva speso molto per il futurismo e mia madre continuò per quella strada, non sottraendosi al suo compito né lamentandosi mai5.\n",
      "\n",
      "\n",
      "\n",
      "\n",
      "\n",
      "La forza di Antonietta Raphaël (1895-1975)\n",
      "\n",
      "\n",
      "\t\t\t I genitori per lei avevano immaginato un futuro nella musica.\n",
      "\n",
      "\t\t\t Quando da  <placename> Kaunas </placename> , nell’odierna  <placename> Lituania </placename> , si sposta a  <placename> Londra </placename>  con la famiglia dopo la morte del padre – un rabbino –, ottiene il diploma di pianoforte alla Royal Academy e contribuisce alle finanze domestiche impartendo lezioni di solfeggio nell’ <placename> East End </placename> . La precoce perdita della madre, però, la spinge a lasciare l’ <placename> Inghilterra </placename>  per iniziare un viaggio solitario senza una meta precisa. Dopo una tappa di alcuni mesi a  <placename> Parigi </placename> , arriva a  <placename> Roma </placename> , con l’idea di raggiungere la  <placename> Grecia </placename> . Ma la  <placename> Città Eterna </placename>  la pervade con la sua luce: Antonietta non l’abbandonerà più. Malgrado sia ormai trentenne, frequenta l’ <placename> Accademia di Belle arti </placename> , dove entra in contatto con alcuni studenti più giovani, con in quali inizia un’amicizia molto intensa. Con uno di loro, Mario Mafai, una relazione che durerà per tutta la vita.\n",
      "\n",
      "\t\t\t Come Tamara de Lempicka e Frida Kahlo, anche Antonietta modifica la sua data di nascita sui documenti, nel tentativo di non apparire di troppi anni più vecchia del suo compagno, soprattutto quando lo sposa nel 1935. Il matrimonio giunge dieci anni dopo il loro primo incontro, quando nel frattempo dalla loro relazione sono nate tre figlie: Maria Raffaella detta Miriam, Simona e Giulia. Costruire una famiglia fuori dall’unione coniugale in quegli anni non è un affare di poco conto, soprattutto per gli scarsi diritti e per la pessima reputazione di cui godono le donne se vengono abbandonate; eppure Antonietta crede più nell’unione basata sulla comune passione per l’arte. La vita familiare penetra da subito all’interno del suo repertorio, acquistando toni accesi, misti all’iconografia classica della  <placename> Roma </placename>  antica. La vita quotidiana si mescola con la ricerca intellettuale, soprattutto perché casa Mafai – al civico 325 di  <placename> via Cavour </placename>  – diventa un ritrovo per giovani artisti.\n",
      "\n",
      "\t\t\t  <placename> Roma </placename>  da quelle parti era stupenda, tutte piazzette, casette e noi avevamo una casa all’ultimo piano con un terrazzo enorme, meraviglioso, dove mangiavamo, dipingevamo, chiacchieravamo, e di lì c’era quella veduta che faceva rimanere senza fiato6.\n",
      "\n",
      "\t\t\t Su quella terrazza è facile imbattersi in Giuseppe Ungaretti, Libero de Libero, Scipione, Corrado Cagli, alcuni degli artisti e intellettuali che segnano la scena culturale italiana tra le due guerre. Nel 1929 il critico Roberto Longhi arriva a definirla una «scuola» – Scuola di via Cavour –, anche se in realtà quel gruppo non si è mai incontrato su linee programmatiche precise. Condividono piuttosto la contrapposizione netta al ritorno all’ordine sostenuto dal regime fascista, nel segno di una pittura dai toni caldi e malinconici, più vicina alle ricerche internazionali dell’Espressionismo. Al contrario delle figure auliche di Sironi e Funi, composte e fiere, i personaggi dipinti da Mafai e Raphaël sono più intimi e sbilenchi, immersi in una pittura dalle tonalità calde dell’ocra e del rosso. Dall’alto del loro appartamento di  <placename> via Cavour </placename>  denunciano, con i loro dipinti, le demolizioni che il regime sta portando avanti con feroce determinazione.\n",
      "\n",
      "\t\t\t Slava, la Raphaël non è certo coinvolta nei problemi che affaticano i suoi colleghi italiani; essa dipinge l’ <placename> Urbe </placename>  «come la vede» [...]. Si tratta di una eccezionale sensibilità coloristica, tendente a sistemarsi in una grazia decorativa d’arabesco lineare. Questa artista avverte nelle cose, nei terreni, nei cieli, negli uomini, una ricchezza tale di gamme, di passaggi del tono, che il tessuto della sua pittura ne acquista una varietà sempre nuova; restando non sai come armonicamente fuso dalla giustezza spontanea dei rapporti. Di rado, anche in opere molto lodevoli, si vedono superfici così per intero «dipinte», senza soste o lacune. Codesta felicità e freschezza cromatica trova negli accenti architettonici del paesaggio romano traduzioni curiose, di sapore prettamente russo, come in cupole e campanili, e anche nel gusto arcaico e popolaresco onde sono intese le forme arboree. [...] Al di là della loro apparenza stramba, espressionistica, frutto non di astratto cerebralismo ma di visione diretta e sincera, tutti questi dipinti dimostrano un’originalità schiettissima di temperamento pittorico7.\n",
      "\n",
      "\t\t\t La loro opposizione al regime, mai affermata pubblicamente, ma sempre espressa con la forza dei loro dipinti, li costringe a lasciare l’ <placename> Italia </placename>  nel 1930 per trasferirsi a  <placename> Parigi </placename> . Da anni Mario e Antonietta si osservano, si criticano, si confrontano, lasciando spesso dietro le loro accese discussioni lo strascico di una certa invidia reciproca. Sarà lei a confessare più tardi che «è difficile vivere insieme per due artisti che hanno la stessa arte della pittura. Io criticavo lui e lui criticava me. Così andai a scuola serale di scultura»8.\n",
      "\n",
      "\t\t\t La scelta si rivela assai felice.\n",
      "\n",
      "\t\t\t Quando, nel novembre del 1933, tornano a stabilirsi a  <placename> Roma </placename> , vanno ad abitare presso la pensione Salus in piazza Indipendenza. Nel giardino a loro disposizione Antonietta può finalmente gettarsi a capofitto nella realizzazione di statue. Si reca spesso a lavorare nello studio di Ettore Colla, a  <placename> Castro Pretorio </placename> , e in quell’anno realizza la prima opera plastica di cui si ha notizia: un piccolo gesso raffigurante Miriam che dorme. Le sue figure risultano classiche, ma allo stesso tempo profondamente concentrate nella meditazione di pensieri che le tormentano.\n",
      "\n",
      "\t\t\t Le leggi razziali del 1938 hanno un effetto dirompente sulla loro serenità familiare e professionale. I Mafai devono abbandonare di nuovo la città e riparare in campagna, vicino  <placename> Forte dei Marmi </placename> , e poi a  <placename> Genova </placename>  dove Antonietta vivrà con le sue figlie lontana dalla scena culturale, mentre il marito verrà richiamato al fronte. Il loro rientro definitivo a  <placename> Roma </placename>  avverrà soltanto nel 1950.\n",
      "\n",
      "\t\t\t In quel momento può finalmente raccogliere i frutti di un lavoro che non ha mai interrotto, malgrado le complicate peregrinazioni, la solitudine e gli impegni familiari. Arrivano le prime mostre con Mafai, gli inviti alla Quadriennale di Roma, le partecipazioni alla Biennale di Venezia, l’intensa attività pubblica e internazionale. Antonietta si afferma come una delle voci più interessanti della scultura dell’immediato dopoguerra, capace di sostenere il confronto con colleghi come Marino Marini, Renato Mazzacurati e Giacomo Manzù, sull’onda della recente scomparsa di Arturo Martini (1947). Il suo segno trasferisce in tre dimensioni la pennellata morbida e scomposta della Scuola Romana, di cui rappresenta una figura originale e indipendente, da vera artista a tutto tondo, che ha contribuito a definire un linguaggio nuovo, ritratto di un’intera generazione. «Pochi e sempre ritornanti i temi delle sue “statue” (così, spesso, le nomina nei Diari): su tutti, la maternità – e la violenza, lo spavento, l’ansia che talvolta segna il rapporto tra una madre e i suoi figli. Fino al grido estremo di Salomè che, quasi bambina, regge teneramente fra le braccia, come fosse un figlio con cui giocare ancora, la testa mozza del  <placename> Battista»9 </placename> .\n",
      "\n",
      "\n",
      "\n",
      "\n",
      "\n",
      "La città di Titina Maselli (1924-2005)\n",
      "\n",
      "\n",
      "\t\t\t Titina – diminutivo di Modesta – Maselli nasce a  <placename> Roma </placename>  in una famiglia borghese che abita in  <placename> via Sardegna </placename> , il quartiere sorto all’indomani dell’Unità d’Italia intorno a  <placename> via Veneto </placename> .\n",
      "\n",
      "\t\t\t Il padre Enrico è un critico militante, che ama frequentare alcune tra le menti più vivaci della scena culturale del tempo: Alberto Savinio, Massimo Bontempelli, Alberto Moravia ed Elsa Morante sono habitués in casa Maselli, così come Guttuso e Vespignani.\n",
      "\n",
      "\t\t\t Quando la zia Olimpia sposa uno dei figli di Luigi Pirandello, che tra l’altro sarà padrino di battesimo del fratello minore di Titina – il regista Citto –, il cenacolo dei Maselli si allarga fino a coinvolgere anche la piccola Modesta, che cresce sulle ginocchia di alcuni tra i più grandi personaggi della cultura italiana del Novecento.\n",
      "\n",
      "\t\t\t Titina cresce in un ambiente molto stimolante, in cui i genitori la spronano a coltivare il suo interesse innato per il disegno e per la pittura. Quando lei ha solo sedici anni il padre arriva a staccare i quadri dal salotto di casa per fare posto a quelli della figlia, in una mostra improvvisata che colpisce gli amici di famiglia e spinge la ragazza a pensare seriamente che la pittura possa diventare la sua professione.\n",
      "\n",
      "\t\t\t La grande folgorazione per me è stato un libro su Manet. Lo scoprii a 13 anni e non credo di averne letto il testo, ma mi colpì il fatto che le riproduzioni dei dipinti non erano in bianco e nero, ma seppiate e color avorio. Il fatto mi sembrava stordente. Quella luce doveva essere stata enfatizzata dal flash usato dal fotografo per illuminare i quadri, che risultavano così distorti10.\n",
      "\n",
      "\t\t\t Il clima raffinato dell’ambiente in cui si forma la aiuta a forgiare un carattere forte, emancipato, che sollecita la sua intelligenza: appassionata di studi classici, si procura molto presto una propria autonomia di pensiero.\n",
      "\n",
      "\t\t\t Ogni estate la famiglia Maselli trascorre la villeggiatura a  <placename> Pescolanciano </placename> , in  <placename> provincia di Isernia </placename> , paese di origine dei nonni. Dalla terrazza di casa, Titina osserva lo spettacolare panorama del tratturo che collega  <placename> Castel di Sangro </placename>  a  <placename> Lucera </placename> : i colori di quella natura molisana sono le prime tonalità che assorbe la sua tavolozza.\n",
      "\n",
      "\t\t\t Ad appena vent’anni vende il suo primo quadro al torinese Riccardo Gualino, uno dei più attivi e prestigiosi collezionisti del Novecento. Vede così la sua tela finire immediatamente in una raccolta dove figurano grandi artisti contemporanei come Modigliani, Casorati, ma anche maestri del passato come Duccio di Buoninsegna.\n",
      "\n",
      "\t\t\t Titina avverte di essere una privilegiata e decide allora di gettarsi nell’agone dell’avanguardia romana, dove la competizione la sottrae al mondo ovattato che le garantisce la sua famiglia. Grazie a Toti Scialoja conosce il pittore Giulio Turcato e lo scultore Gino Marotta, due giovani alle prese con i nuovi linguaggi che stanno arrivando in  <placename> Italia </placename>  dalla scena internazionale. Il primo è affascinato dagli esperimenti informali, l’altro dalle provocazioni della Pop Art. Titina si immerge in questo dibattito con grande passione. Sposa Scialoja nel 1945, ma il matrimonio viene presto interrotto in maniera piuttosto brusca, forse perché i due hanno un carattere troppo forte e Toti accetta difficilmente il confronto con una donna molto più giovane di lui, in grado di tenergli testa.\n",
      "\n",
      "\t\t\t Da quella relazione Titina eredita una pennellata libera, capace di stendere la materia sulla tela con uno stile molto personale e riconoscibile, che adesso guarda al paesaggio urbano. La sua diventa una pittura in movimento, che cerca di isolare alcuni dettagli della città, negando il contesto in cui li coglie il suo occhio.\n",
      "\n",
      "\t\t\t Nel 1948 arriva il momento dell’esordio ufficiale con la prima mostra personale alla  <placename> Galleria L’Obelisco </placename> , fondata due anni prima da Irene Brin e Gaspero Del Corso. Si tratta della prima galleria d’arte aperta a  <placename> Roma </placename>  subito dopo la Seconda guerra mondiale, un luogo che presto diventa il crocevia di proposte straordinarie, innovative e determinanti per l’avvenire dell’arte italiana (e non solo).\n",
      "\n",
      "\t\t\t Titina si presenta nella sua radicalità, i suoi dipinti raffigurano oggetti d’uso quotidiano, come un telefono, una macchina per scrivere e una cartaccia arrotolata. La sfida dell’intera vita di Titina è quella di cogliere l’essenza tragica ma anche vitale della società contemporanea, trasferendola sulla tela con un linguaggio nuovo. Alle immagini accattivanti e consolatorie, preferisce quelle in cui traspare il disagio di una generazione.\n",
      "\n",
      "\t\t\t Ama dipingere soprattutto di notte, quando esce con il cavalletto sotto braccio e si aggira tra le macerie lasciate nelle zone bombardate di  <placename> Roma </placename> , soprattutto lungo le  <placename> Mura Aureliane </placename> . Coglie il fascino dei frammenti del giorno, dove si avverte il passaggio delle persone e il trascorrere inesorabile del tempo: giornali stracciati, pacchetti di sigarette usati, immersi nel nero delle tenebre cittadine.\n",
      "\n",
      "\t\t\t Nei suoi quadri si scorgono i pali della luce, i palazzi e gli spazi aperti, come piazza  <placename> Fiume </placename> , proprio nel punto di sutura tra la città antica e quella del Novecento, appena fuori  <placename> Porta Pia </placename> .\n",
      "\n",
      "\t\t\t Se la Scuola Romana negli anni  <placename> Trenta </placename>  e Quaranta si era concentrata soprattutto sul centro storico, Titina supera la barriera delle mura storiche e trascorre lunghe notti a dipingere all’aperto gli ambienti urbani che diventano il suo habitat naturale.\n",
      "\n",
      "\t\t\t Erano gli anni in cui iniziavano ad affiorare nuovi materiali industriali che si mescolavano con gli antichi intonaci che ancora resistevano, se pur anneriti dalla povertà degli anni di guerra, dalla sporcizia della città e dalla cattiva conservazione.  <placename> Apparivano </placename>  i primi cartelloni pubblicitari, il bitume nelle strade, le vernici industriali. Titina era attratta, per formazione, dalle immagini dell’antico, ma anche assolutamente sedotta dai nuovi materiali11.\n",
      "\n",
      "\t\t\t La città viene rappresentata con un lessico sempre più allusivo, meno realistico e chiaro. I luoghi diventano segni, di cui l’artista tratteggia solo alcuni dettagli, come gli scambi dei filobus, gli spigoli dei palazzi o le scritte al neon. Archetipi di modernità che sono in grado di restituire una percezione emotiva della nuova  <placename> Roma </placename> , più che una vera e propria raffigurazione dell’ <placename> Urbe </placename> . Lei stessa afferma di voler fare «tabula rasa del sentimentalismo, di tutto il già noto sulle cose»12. Voleva dipingere l’essenza della vernice urbana.\n",
      "\n",
      "\t\t\t Comincia a frequentare gli scapestrati della cosiddetta  <placename> Scuola di piazza del Popolo </placename> : Tano Festa, Mario Schifano, Franco Angeli diventano i suoi compagni di scorribande, sostenuti dal giovane gallerista Plinio De Martiis. Un’avventura emotiva intensa, che presto però le va un po’ stretta. Non stupisce affatto che nel 1952 decida di spostarsi negli  <placename> Stati Uniti </placename> .\n",
      "\n",
      "\t\t\t Vuole fuggire da un clima ideologico troppo omologato, che vede gli artisti della figura opporsi in modo netto agli astrattisti, arrivando addirittura a farne un dibattito politico. Una sorta di lotta di classe a colpi di pennello. Quando arriva a  <placename> New York </placename>  ha solo ottantamila lire in tasca, ma un patrimonio enorme di vitalità ed energia.\n",
      "\n",
      "\t\t\t In quegli anni, un viaggio negli  <placename> Stati Uniti </placename>  rappresenta per un giovane artista quello che il viaggio in  <placename> Italia </placename>  rappresentava per gli stranieri tra  <placename> Settecento </placename>  e Ottocento. Se all’epoca si veniva a  <placename> Roma </placename> ,  <placename> Firenze </placename>  e  <placename> Venezia </placename>  per completare la propria formazione, dal soggiorno negli  <placename> Stati Uniti </placename>  ci si aspetta uno schiaffo alle proprie sicurezze.\n",
      "\n",
      "\t\t\t Titina non rimane delusa. L’esperienza americana lascerà una traccia indelebile nella sua pittura. Incolla lo sguardo ai grattacieli che dipinge sempre di scorcio, come se fossero delle superfici sfuggenti. Si mescola ai neri del  <placename> Bronx </placename> , agli scommettitori che esultano impazziti mentre i boxeurs se le danno di santa ragione sul ring. Percorre a piedi le strade di  <placename> New York </placename>  dove si rincorrono macchine enormi e camion sotto la luce accecante dei lampioni. In quei tre anni matura una poetica della metropoli, che diventa il luogo emotivo per eccellenza.\n",
      "\n",
      "\t\t\t Insiste con cadenza ossessiva sugli stessi soggetti puntando alla ripetizione del reale sulla tela e alla percezione dell’energia metropolitana.\n",
      "\n",
      "\t\t\t Secondo Alberto Moravia, la Maselli si pone\n",
      "\n",
      "\t\t\t in un rapporto di rivalità con gli oggetti [...]. Sono simbolici. Il quadro che meglio esprime questo simbolismo è Boxeur et ville. Vi si vede una strada di  <placename> Nuova York </placename>  gremita di macchine, tra due altissimi (cioè traboccanti) grattacieli. Una figura gigantesca di boxeur appare proiettata, come un’ombra, sulla facciata di uno dei grattacieli. È un quadro molto bello e dice di Neova York alcune cose importanti. I grattacieli con le loro facciate gremite di finestre evocano la vita americana così simile a un casellario, a un computer, a un alveare13.\n",
      "\n",
      "\t\t\t Quando da  <placename> New York </placename>  arriva un suo quadro alla  <placename> Galleria La Tartaruga </placename>  di Plinio De Martiis, l’invidia dei suoi colleghi è palpabile. Si riconosce a fatica lo spigolo di un camion, che è visto da una macchina in corsa. Titina ha superato la maniera con cui i Futuristi rappresentavano il dinamismo urbano, il suo stesso sguardo è in movimento e riesce a cogliere solo un dettaglio della realtà moderna. Dagli americani assorbe il desiderio di dipingere non tanto l’oggetto in sé, quanto il conflitto tra le cose urbane. Da quel momento verrà associata alla Pop Art e starà al gioco, anche se non si sentirà appartenere del tutto a quel linguaggio.\n",
      "\n",
      "\t\t\t Quando anche gli  <placename> Usa </placename>  esauriscono per lei la portata innovativa, Titina si innamora di un diplomatico italiano e lo segue in  <placename> Austria </placename> . Si ritira a  <placename> Klagenfurt </placename> , dove si dedicherà ad approfondire le teorie sul colore. Sono anni sereni, in cui accumula le energie per ributtarsi presto nell’agone. Non in  <placename> Italia </placename> , però.\n",
      "\n",
      "\t\t\t Negli anni  <placename> Sessanta </placename>  si sposta a  <placename> Parigi </placename> , dove arriva esercitando quell’allure che le procurerà il soprannome di «nuova Magnani». In effetti, Titina in quegli anni si cimenta anche nel cinema, dove interpreta la parte della madre nel film Metti, una sera a cena di Giuseppe Patroni Griffi, presentato al Festival di Cannes nel 1969. Non è la sua prima esperienza sul set: nel 1945 ha interpretato, truccatissima, la parte di una procace prostituta nel film Sinfonia di una città del fratello  <placename> Citto </placename> . Negli anni, la sua bellezza e il suo fascino non sono cambiati: quel caschetto nero, l’innata eleganza, lo sguardo schivo, che però coglie ogni minimo dettaglio.\n",
      "\n",
      "\t\t\t Quasi per contrasto, dal suo minuscolo appartamento-studio di Saint-Germain escono quadri dalle dimensioni enormi, in cui il colore è steso con una pennellata veloce. Questa nuova tecnica le sarà di grande aiuto quando, negli anni Ottanta, si avventurerà nel mondo della scenografia.\n",
      "\n",
      "\t\t\t Nei suoi lavori sfrutta l’intero volume del palcoscenico, lasciando le macchine a vista per trasformarle in elementi dell’azione. Gli attori si muovono all’interno di segni nello spazio che gli spettatori devono decifrare. Sono scenografie prepotenti, le sue, molto apprezzate dall’avanguardia. Anche grazie al suo intervento, Carlo Cecchi vincerà nel 1994 il prestigioso Premio Ubu per Finale di partita di Beckett. Incontrare Titina Maselli sulla propria strada può costituire un motivo di grande fortuna per i suoi colleghi.\n",
      "\n",
      "\t\t\t Titina Maselli si pone come inviato speciale in una realtà svelata eppure vitale14.\n",
      "\n",
      "\n",
      "\n",
      "\n",
      "\n",
      "I segni di Carla Accardi (1924-2014)\n",
      "\n",
      "\n",
      "\t\t\t È il 1943 e in  <placename> Sicilia </placename>  infuria la Seconda guerra mondiale. La giovanissima Carla, seconda di quattro figli, si trasferisce da  <placename> Trapani </placename>  a  <placename> Erice </placename> , sul  <placename> Monte San Giuliano </placename> , con i fratelli e i genitori – padre ingegnere e mamma proprietaria di una salina – per sfuggire ai bombardamenti. Un giorno spuntano dalla macchia due giovanotti che l’aiutano a spostare la legna. Lei non li riconosce, ma quei ragazzi sono due soldati americani, impegnati nell’operazione Husky, che nel giro di 49 giorni libererà la  <placename> Sicilia </placename>  dall’occupazione tedesca.\n",
      "\n",
      "\t\t\t La mente di Carla è lontana da tutto questo. Lei è lì soltanto perché vuole disegnare gli alberi, con la scusa di procurarsi legna da ardere. Il disegno è l’unica sua vera passione. Si diverte a ritrarre le persone che conosce oppure i paesaggi, quando esce di casa. Spesso lo fa alle sette del mattino, prima di andare a scuola. Ma i genitori sono fieri di questa sua attitudine e appena possibile sostengono la sua scelta di andare a studiare all’ <placename> Accademia di Belle Arti di Palermo </placename> . Si trasferisce nel capoluogo a vent’anni in compagnia di suo fratello Gaspare, ma la loro permanenza è piuttosto breve. Carla è decisa a non accontentarsi dell’ambiente passatista e provinciale che respira in  <placename> Sicilia </placename> . Allunga ancora il passo e sbarca sulla penisola, a  <placename> Firenze </placename> . Anche qui avverte il dominio di un linguaggio accademico che guarda a Giorgio Morandi e Ottone Rosai, ma quel soggiorno riserva un incontro inaspettato, che si rivelerà fondamentale per il suo futuro. Nelle aule dell’accademia ritrova un suo vecchio compagno siciliano, Antonio Sanfilippo. I due marinano spesso le lezioni e preferiscono studiare la luce degli affreschi di Beato Angelico nel convento di San Marco. Li trovano molto più stimolanti, al pari delle esperienze astratte di Kandinsky, Klee o Pollock, che entrambi considerano assai appassionanti. Il giovane pittore informa Carla che a  <placename> Roma </placename>  alcuni loro colleghi stanno dando vita ad una situazione nuova, che gli sembra interessante. Lei, libera e intraprendente, accetta di trasferirsi con lui nella capitale.\n",
      "\n",
      "\t\t\t È il 1946 e si ritrova subito nello studio di Pietro Consagra in via  <placename> Margutta </placename>  58, in uno spazio di proprietà di Renato Guttuso. Al civico 51 Pericle Fazzini ed Enrico Prampolini hanno aperto l’anno precedente l’Art Club, un luogo in cui artisti e intellettuali si incontrano nel segno della ricucitura delle ferite sociali e culturali provocate dalla Seconda guerra mondiale, soprattutto alla luce delle macerie lasciate dal regime fascista e di conflitti prodotti dalla guerra civile.\n",
      "\n",
      "\t\t\t Carla frequenta l’osteria Fratelli Menghi in  <placename> via Flaminia </placename> , non lontano da  <placename> piazza del Popolo </placename> , luogo di ritrovo per pittori, registi, sceneggiatori, scrittori e poeti. I Menghi sono veri e propri benefattori che usano fare credito ai giovani artisti d’avanguardia. La storia racconta che Italo Calvino abbia scritto il Barone rampante dopo aver ascoltato proprio in quell’osteria il racconto del pittore Salvatore Scarpitta, che rivelava di aver vissuto alcuni giorni per protesta su un albero di pepe, a dodici anni15.\n",
      "\n",
      "\t\t\t È un momento magico per  <placename> Roma </placename>  e Carla si trova nel cuore del dibattito. Nel 1947 si diploma all’ <placename> Accademia di Belle Arti </placename>  e con Sanfilippo, che presto diviene suo marito, prende un appartamento ad un piano alto di  <placename> via del Babuino </placename> , dove abiterà per tutta la vita.\n",
      "\n",
      "\t\t\t Nel giro di pochi mesi, firma un manifesto che cambierà le sorti della storia dell’arte italiana. Accanto al suo nome figurano quelli di Ugo Attardi, Pietro Consagra, Piero Dorazio, Mino Guerrini, Achille Perilli, Antonio Sanfilippo e Giulio Turcato. Carla è l’unica donna. Forma 1 è un progetto artistico che sostiene le ragioni dell’astrattismo e soffia sul fuoco del dibattito tra pittura figurativa e aniconica che sta impazzando in quegli anni in  <placename> Italia </placename> . Gli artisti si dichiarano marxisti e formalisti, convinti che non ci sia contraddizione tra le due categorie. Nella discussione del momento loro prendono una posizione chiara: «non sono interessati al limone, ma alla forma del limone»16.\n",
      "\n",
      "\t\t\t Nel giro di soli tre anni, la vita della Accardi ha subìto un mutamento eccezionale: le sue tele si riempiono all’inizio di segni geometrici variopinti, soprattutto triangoli, che derivano dalla scomposizione geometrica del paesaggio.\n",
      "\n",
      "\t\t\t Il suo primo dipinto astratto, Scomposizione, realizzato nel 1947, è un chiaro debito a Kandinsky: il giudizio di Gino Severini, che lo definisce «pieno di verve», favorisce il suo invito alla Biennale di Venezia nel 194817.\n",
      "\n",
      "\t\t\t È questo l’anno in cui Carla matura una profonda delusione. L’intesa iniziale tra Forma 1 e il Partito comunista si sgretola sotto i colpi inferti dalla dura critica di Roderigo di Castiglia, pseudonimo di Palmiro Togliatti, che sulle pagine della rivista «Rinascita» stronca la ricerca degli astrattisti. Definisce le loro opere «scarabocchi, orrori e scemenze», condannando senza appello la Prima mostra nazionale d’arte contemporanea, organizzata dall’Alleanza per la Difesa della cultura nel  <placename> Salone del Palazzo del Podestà </placename>  a  <placename> Bologna </placename> .\n",
      "\n",
      "\t\t\t Contrariata da questa presa di posizione, comincia ad allontanarsi dal PCI, di cui frequenta assiduamente la sezione del centro storico di  <placename> Roma </placename> , finché l’invasione russa dell’ <placename> Ungheria </placename>  nel 1956 la convince a non rinnovare la tessera del partito.\n",
      "\n",
      "\t\t\t La sua arte si allontana definitivamente dalla politica, intesa nel senso tradizionale, mentre sarà la sua pittura ad assumere un significato politico. Prima di tutto abbandonerà il cavalletto, decidendo di dipingere per sempre in orizzontale, su un tavolo o a terra. Poi abbandona i colori e si concentra su opere in bianco e nero. Su superfici scure iniziano a comparire segni nervosi che si attraggono a formare una sorta di nidi. Hanno qualcosa di organico nel loro andamento libero e veloce.\n",
      "\n",
      "\t\t\t La critica tenta di associare il suo lavoro alla pittura automatica, a cui Carla rifiuterà sempre di essere accostata. Per lei è più opportuno scomodare la categoria di lavoro «processuale», che lega la sua ricerca maggiormente al contesto dell’arte concettuale.\n",
      "\n",
      "\t\t\t Quando dipingevo i quadri in bianco e nero, di solito iniziavo con un disegno, poi passavo alla tempera su carta che lentamente evolveva in un mondo di segni, strutture e integrazioni. I segni spesso ritornavano e si trasformavano. Poteva anche capitare che ripetessi segni di lavori passati, ma c’era sempre qualcosa di nuovo18.\n",
      "\n",
      "\t\t\t Bianco e nero sono due opposti, come le forze contrarie che regolano il mondo: sono il negativo e il positivo, l’alto e il basso, l’esterno e l’interno.\n",
      "\n",
      "\t\t\t Carla è un radar attento alle novità dell’arte del suo tempo. Quando alla fine degli anni Sessanta emerge la ricerca dell’Arte Povera, lei non rimane a guardare.\n",
      "\n",
      "\t\t\t Si lascia provocare dall’interesse di Kounellis, Merz e Zorio per i materiali dell’industria: il ferro, la plastica, ma anche materiali molto tecnologici, come il neon, diventano il nuovo strumento con cui questi giovani artisti producono le proprie installazioni che invadono lo spazio. Lei cerca allora di avvicinarsi ai modi di questa avanguardia, che trova estremamente interessanti.\n",
      "\n",
      "\t\t\t Un giorno riceve la proposta di stampare le sue opere su un nuovo materiale plastico trasparente, il sicofoil. Si tratta di fogli di acetato, le sembrano subito uno mezzo adatto a trasformare i suoi dipinti in superfici di luce.\n",
      "\n",
      "\t\t\t I suoi accesi lavori su sicofoil sono la sua risposta all’esplosione della Pop Art in  <placename> Europa </placename>  in occasione della Biennale di Venezia del 1964, ma anche il suo personale contributo a quella ricerca che sta spingendo molti artisti, come ad esempio Lucio Fontana, a tracciare nello spazio segni col neon. I suoi segni curvi e paralleli si stendono con gesti ripetuti su questa plastica, che a lei non basta montare su un telaio. La arrotola in cilindri, come classiche colonne antiche, oppure la avvolge in coni.\n",
      "\n",
      "\t\t\t In un lavoro del 1967 stende a terra quadri in sicofoil, che diventano i tasselli di un pavimento. Alcuni quadri sono sostituiti da un materasso e accanto vi colloca un ombrellone, realizzato con elementi di sicofoil dipinti. È l’Ambiente Arancio, un’installazione pittorica a tutti gli effetti.\n",
      "\n",
      "\t\t\t Una stanza tutta per sé, verrà definito.\n",
      "\n",
      "\t\t\t Due anni prima era già comparsa la  <placename> Tenda </placename> , un vero e proprio rifugio composto di fogli di sicofoil, su cui la Accardi dipinge segni fucsia e verdi.\n",
      "\n",
      "\t\t\t L’idea della tenda è stata sollecitata da un pensiero, che mi era venuto, quando mi hai mostrato quelle immagini delle tende turche del  <placename> Museo di Cracovia </placename> . Mi ha suggestionato l’idea che quelle tende, così belle, i turchi se le portavano nei loro viaggi e guerre per  <placename> piantarsele </placename>  poi, in momenti che io immaginavo molto difficoltosi. Mi è sembrato un atto estetico puro19.\n",
      "\n",
      "\t\t\t Carla così la descrive a Carla Lonzi nella celebre raccolta di interviste agli artisti pubblicata dalla critica e attivista nel 1969. Tra le due nasce un sodalizio avvincente, che, prima di consolidarsi in una certa complicità artistica, si basa sulla comunanza di vedute politiche e sociali. Assieme a Elvira Banotti nel 1970 fondano il gruppo Rivolta femminile e scrivono un manifesto che affiggono sui muri di  <placename> Roma </placename> . Vale la pena pubblicarlo integralmente in questa sede, vista la densità delle istanze che vi sono dichiarate.\n",
      "\n",
      "\t\t\t Rappresenta il contributo fondamentale che il mondo dell’arte contemporanea in quell’anno alla lotta femminista, anche se le sue estenditrici hanno preferito usare l’aggettivo «femminile».\n",
      "\n",
      "\t\t\t «Le donne saranno sempre divise le une dalle altre? Non formeranno mai un corpo unico?» (Olympe de Gouges, 1791).\n",
      "\n",
      "\t\t\t La donna non va definita in rapporto all’uomo.\n",
      "\n",
      "\t\t\t Su questa coscienza si fondano tanto la nostra lotta quanto la nostra libertà.\n",
      "\n",
      "\t\t\t L’uomo non è il modello a cui adeguare il processo della scoperta di sé da parte della donna.\n",
      "\n",
      "\t\t\t La donna è l’altro rispetto all’uomo. L’uomo è l’altro rispetto alla donna. L’uguaglianza è un tentativo ideologico per asservire la donna a più alti livelli.\n",
      "\n",
      "\t\t\t Identificare la donna all’uomo significa annullare l’ultima via di liberazione. Liberarsi per la donna non vuol dire accettare la stessa vita dell’uomo perché è invivibile, ma esprimere il suo senso dell’esistenza.\n",
      "\n",
      "\t\t\t La donna come soggetto non rifiuta l’uomo come soggetto, ma lo rifiuta come ruolo assoluto.\n",
      "\n",
      "\t\t\t Nella vita sociale lo rifiuta come ruolo autoritario.\n",
      "\n",
      "\t\t\t Finora il mito della complementarità è stato usato dall’uomo per giustificare il proprio potere.\n",
      "\n",
      "\t\t\t Le donne sono persuase fin dall’infanzia a non prendere decisioni e a dipendere da persona «capace» e «responsabile»: il padre, il marito, il fratello...\n",
      "\n",
      "\t\t\t L’immagine femminile con cui l’uomo ha interpretato la donna è stata una sua invenzione.\n",
      "\n",
      "\t\t\t Verginità, castità, fedeltà, non sono virtù; ma vincoli per costruire e mantenere la famiglia.\n",
      "\n",
      "\t\t\t L’onore ne è la conseguente codificazione repressiva.\n",
      "\n",
      "\t\t\t Nel matrimonio la donna, privata del suo nome, perde la sua identità significando il passaggio di proprietà che è avvenuto tra il padre di lei e il marito.\n",
      "\n",
      "\t\t\t Chi genera non ha la facoltà di attribuire ai figli il proprio nome: il diritto della donna è stato ambito da altri di cui è diventato il privilegio.\n",
      "\n",
      "\t\t\t Ci costringono a rivendicare l’evidenza di un fatto naturale.\n",
      "\n",
      "\t\t\t Riconosciamo nel matrimonio l’istituzione che ha subordinato la donna al destino maschile.\n",
      "\n",
      "\t\t\t Siamo contro il matrimonio.\n",
      "\n",
      "\t\t\t Il divorzio è un innesto di matrimoni da cui l’istituzione esce rafforzata.\n",
      "\n",
      "\t\t\t La trasmissione della vita, il rispetto della vita, il senso della vita sono esperienza intensa della donna e valori che lei rivendica.\n",
      "\n",
      "\t\t\t Il primo elemento di rancore della donna verso la società sta nell’essere costretta ad affrontare la maternità come un aut-aut.\n",
      "\n",
      "\t\t\t Denunciamo lo snaturamento di una maternità pagata al prezzo dell’esclusione.\n",
      "\n",
      "\t\t\t La negazione della libertà d’aborto rientra nel veto globale che viene fatto all’autonomia della donna.\n",
      "\n",
      "\t\t\t Non vogliamo pensare alla maternità tutta la vita e continuare a essere inconsci strumenti del potere patriarcale.\n",
      "\n",
      "\t\t\t La donna è stufa di allevare un figlio che le diventerà un cattivo amante.\n",
      "\n",
      "\t\t\t In una libertà che si sente di affrontare, la donna libera anche il figlio e il figlio è l’umanità.\n",
      "\n",
      "\t\t\t In tutte le forme di convivenza, alimentare, pulire, accudire e ogni momento del vivere quotidiano devono essere gesti reciproci.\n",
      "\n",
      "\t\t\t Per educazione e per mimesi l’uomo e la donna sono già nei ruoli nella primissima infanzia.\n",
      "\n",
      "\t\t\t Riconosciamo il carattere mistificatorio di tutte le ideologie, perché attraverso le forme ragionate di potere (teologico, morale, filosofico, politico) hanno costretto l’umanità a una condizione inautentica, oppressa e consenziente.\n",
      "\n",
      "\t\t\t Dietro ogni ideologia noi intravediamo la gerarchia dei sessi. Non vogliamo d’ora in poi tra noi e il mondo nessuno schermo.\n",
      "\n",
      "\t\t\t Il femminismo è stato il primo momento politico di critica storica alla famiglia e alla società.\n",
      "\n",
      "\t\t\t Unifichiamo le situazioni e gli episodi dell’esperienza storica femminista: in essa la donna si è manifestata interrompendo per la prima volta il monologo della civiltà patriarcale.\n",
      "\n",
      "\t\t\t Noi identifichiamo nel lavoro domestico non retribuito la prestazione che permette al capitalismo, privato e di stato, di sussistere.\n",
      "\n",
      "\t\t\t Permetteremo quello che di continuo si ripete al termine di ogni rivoluzione popolare quando la donna, che ha combattuto insieme con gli altri, si trova messa da parte con tutti i suoi problemi?\n",
      "\n",
      "\t\t\t Detestiamo i meccanismi della competitività e il ricatto che viene esercitato nel mondo dalla egemonia dell’efficienza.\n",
      "\n",
      "\t\t\t Noi vogliamo mettere la nostra capacità lavorativa a disposizione di una società che ne sia immunizzata.\n",
      "\n",
      "\t\t\t La guerra è stata da sempre l’attività specifica del maschio e il suo modello di comportamento virile.\n",
      "\n",
      "\t\t\t La parità di retribuzione è un nostro diritto, ma la nostra oppressione è un’altra cosa.\n",
      "\n",
      "\t\t\t Ci basta la parità salariale quando abbiamo già sulle spalle ore di lavoro domestico?\n",
      "\n",
      "\t\t\t Riesaminiamo gli apporti creativi della donna alla comunità e sfatiamo il mito della sua laboriosità sussidiaria.\n",
      "\n",
      "\t\t\t Dare alto valore ai momenti «improduttivi» è un’estensione di vita proposta dalla donna.\n",
      "\n",
      "\t\t\t Chi ha il potere afferma: «Fa parte dell’erotismo amare un essere inferiore». Mantenere lo status quo è dunque un suo atto di amore.\n",
      "\n",
      "\t\t\t Accogliamo la libera sessualità in tutte le sue forme, perché abbiamo smesso di considerare la frigidità un’alternativa onorevole.\n",
      "\n",
      "\t\t\t Continuare a regolamentare la vita fra i sessi è una necessità del potere; l’unica scelta soddisfacente è un rapporto libero.\n",
      "\n",
      "\t\t\t Sono un diritto dei bambini e degli adolescenti la curiosità e i giochi sessuali.\n",
      "\n",
      "\t\t\t Abbiamo guardato per 4000 anni: adesso abbiamo visto!\n",
      "\n",
      "\t\t\t Alle nostre spalle sta l’apoteosi della millenaria supremazia maschile.\n",
      "\n",
      "\t\t\t Le religioni istituzionalizzate ne sono state il più fermo piedistallo.\n",
      "\n",
      "\t\t\t E il concetto di «genio» ne ha costituito l’irraggiungibile gradino.\n",
      "\n",
      "\t\t\t La donna ha avuto l’esperienza di vedere ogni giorno distrutto quello che faceva.\n",
      "\n",
      "\t\t\t Consideriamo incompleta una storia che si è costituita sulle tracce non deperibili.\n",
      "\n",
      "\t\t\t Nulla o male è stato tramandato della presenza della donna: sta a noi riscoprirla per sapere la verità.\n",
      "\n",
      "\t\t\t La civiltà ci ha definite inferiori, la Chiesa ci ha chiamate sesso, la psicanalisi ci ha tradite, il marxismo ci ha vendute alla rivoluzione ipotetica. Chiediamo referenze di millenni di pensiero filosofico che ha teorizzato l’inferiorità della donna.\n",
      "\n",
      "\t\t\t Della grande umiliazione che il mondo patriarcale ci ha imposto noi consideriamo responsabili i sistematici del pensiero: essi hanno mantenuto il principio della donna come essere aggiuntivo per la riproduzione della umanità, legame con la divinità o soglia del mondo animale; sfera privata e pietas.\n",
      "\n",
      "\t\t\t Hanno giustificato nella metafisica ciò che era ingiusto e atroce nella vita della donna.\n",
      "\n",
      "\t\t\t Sputiamo su Hegel.\n",
      "\n",
      "\t\t\t La dialettica servo-padrone è una regolazione di conti tra collettivi di uomini: essa non prevede la liberazione della donna, il grande oppresso della civiltà patriarcale.\n",
      "\n",
      "\t\t\t La lotta di classe, come teoria rivoluzionaria sviluppata dalla dialettica servo-padrone, ugualmente esclude la donna.\n",
      "\n",
      "\t\t\t Noi rimettiamo in discussione il socialismo e la dittatura del proletariato. Non riconoscendosi nella cultura maschile, la donna le toglie l’illusione dell’universalità.\n",
      "\n",
      "\t\t\t L’uomo ha sempre parlato a nome del genere umano, ma metà della popolazione terrestre lo accusa ora di aver sublimato una mutilazione.\n",
      "\n",
      "\t\t\t La forza dell’uomo è nel suo identificarsi con la cultura, la nostra nel rifiutarla.\n",
      "\n",
      "\t\t\t Dopo questo atto di coscienza l’uomo sarà distinto dalla donna e dovrà ascoltare da lei tutto quello che la concerne.\n",
      "\n",
      "\t\t\t Non salterà il mondo se l’uomo non avrà più l’equilibrio psicologico basato sulla nostra sottomissione.\n",
      "\n",
      "\t\t\t Nella cocente realtà di un universo che non ha mai svelato i suoi segreti, noi togliamo molto del credito dato agli accanimenti della cultura.\n",
      "\n",
      "\t\t\t Vogliamo essere all’altezza di un universo senza risposte.\n",
      "\n",
      "\t\t\t Noi cerchiamo l’autenticità del gesto di rivolta e non la sacrificheremo né all’organizzazione né al proselitismo.\n",
      "\n",
      "\t\t\t Comunichiamo solo con donne.\n",
      "\n",
      "\t\t\t  <placename> Roma </placename> , luglio  <placename> 197020\n",
      "\n",
      "\t\t\t Netto </placename> , spregiudicato, onnicomprensivo: questo manifesto è la riprova del carattere deciso di Carla Accardi e delle donne straordinarie di cui si circonda. È il punto di arrivo di secoli di lotte e dibattiti che hanno trascinato, spesso travisandola, la difesa del ruolo e dell’autonomia della donna nella società occidentale. Si dichiarano sul piede di guerra con il genere maschile per l’affermazione dei propri diritti, che non può più aspettare.\n",
      "\n",
      "\t\t\t All’interno della loro lotta, le tre donne includono anche l’apertura di uno spazio culturale, la  <placename> Cooperativa Beato Angelico </placename> , dove presentano esperienze dell’arte del passato che possano avvalorare la loro posizione politica, come Angelica Kauffmann o Artemisia Gentileschi, a cui dedicano una mostra. Il loro impegno per la causa è talmente radicale e totalizzante che Carla nel giro di poco tempo si stanca di dare il suo contributo. Avverte tutto il limite di posizioni così perentorie e preferisce assecondare la sua natura aperta al dialogo. Delusa dalla rigidità di quella che le sembra essere diventata una nuova ideologia, abbandona Rivolta femminile.\n",
      "\n",
      "\t\t\t Negli ultimi vent’anni della sua vita il lavoro della Accardi gode di un meritato riconoscimento internazionale. Dalla sala personale che le dedica Giovanni Carandente alla Biennale di Venezia del 1988 inizia un percorso che la vedrà protagonista di una grande mostra al  <placename> Castello di Rivoli </placename>  negli anni Novanta, voluta anche dal critico Germano Celant – autore di una monumentale monografia –, finché nel 2001 Carolyn Christov-Bakargiev presenta la Triplice tenda (1969) al PS1 di  <placename> New York </placename>  e l’anno dopo Hans Ulrich Obrist cura una retrospettiva al  <placename> Musée de la Ville de Paris </placename> .\n",
      "\n",
      "\t\t\t La sua casa è sempre piena di giovani: gli assistenti che l’hanno seguita nel lavoro, gli artisti che accoglie all’ora dell’aperitivo, i collezionisti e i curatori. Una donna che ha lavorato senza sosta per quasi settant’anni, riempiendo carte, tele, plastiche e ceramiche dei suoi segni con colori vivaci e liberi, come il suo carattere.\n",
      "\n",
      "\n",
      "\n",
      "\n",
      "\n",
      "Gli intervalli di Bice Lazzari (1900-1981)\n",
      "\n",
      "\n",
      "\t\t\t Guardare indietro nella mia vita è come dipanare un gomitolo imbrogliato dove la difficoltà è quella di trovare il capo. Il filo comincia dai tasti bianchi del pianoforte, che mi condussero a 9 anni al  <placename> Conservatorio Benedetto Marcello </placename>  in quel di  <placename> Venezia </placename> . Per mancanza di posto nel corso di pianoforte, dovetti accettare quello di violino. Dopo un po’ di tempo mi accorsi che la disciplina non era adatta al mio temperamento e dopo tre anni lasciai il Benedetto Marcello. Continuai in privato ancora per un anno lo studio del pianoforte con il violinista Ferro. Dovetti smettere per lo stato precario della mia salute, tanto che fui costretta a lasciare tutti gli studi e così abbandonai per sempre il pianoforte21.\n",
      "\n",
      "\t\t\t A tredici anni Bice Lazzari interrompe lo studio del violino, ma non abbandona affatto la musica. Il suo «temperamento» la spingerà a seguire strade che la condurranno a mete piuttosto imprevedibili. I primi passi del suo lavoro fondono l’interesse sperimentale per la materia – mescola gesso, sabbia e colla – con la creazione di forme che riflettono i suoi studi musicali. Dispone segni sulla tela tenendo conto dei cosiddetti rapporti intervallari, quelli che regolano gli intervalli della scala cromatica tra le note. Le altezze tra i toni di un brano corrispondono alle distanze tra segno e segno, sia in senso orizzontale che verticale. Linee, tratti, colori compongono una sequenza musicale, che trasformano le opere della Lazzari in un’esperienza sinestetica. Oltre ad essere ammirati con gli occhi, i suoi quadri si possono anche ascoltare.\n",
      "\n",
      "\t\t\t Dopo una ripresa faticosa presi la strada dell’ <placename> Accademia di Belle Arti </placename> , dove da privatista presi la Licenza dei Comuni. Poi nel periodo di guerra mi trasferii con i genitori a  <placename> Firenze </placename>  e feci il secondo anno degli Speciali. Al ritorno a  <placename> Venezia </placename>  nel 1918 frequentai l’ultimo anno e mi diplomai con il Maestro Sezanne22.\n",
      "\n",
      "\t\t\t Augusto Sezanne è un architetto molto impegnato nella decorazione di palazzi borghesi e luoghi pubblici tra  <placename> Bologna </placename>  e  <placename> Venezia </placename> . Si muove sulle orme degli  <placename> Impressionisti </placename> , dedicandosi soprattutto alla pittura di paesaggio, con risultati che mescolano le pennellate veloci di Monet e certi scorci di Millet. Bice parte proprio da questo sguardo sulla natura: subito dopo il diploma espone paesaggi, spesso tratti da località delle valli del  <placename> Piave </placename>  e del  <placename> Brenta </placename>  frequentate in estate con la famiglia, compone nature morte, ritratti e gruppi di persone nel solco della  <placename> Scuola di Burano </placename> , dove artisti come Pio Semeghini dipingono immagini realistiche con un tocco lieve del pennello, come vuole la tradizione veneziana. I suoi esordi la vedono dedicarsi alle atmosfere lagunari, annebbiati dall’umida atmosfera dei canali che sfociano in ampie marine dove il colore si dispone con un certo rigore geometrico a restituire le linee del paesaggio. Nei momenti di pausa dal lavoro, Bice inizia a frequentare un vivace circolo di artisti e architetti che suole ritrovarsi alle fondamenta delle  <placename> Zattere </placename> , presso la  <placename> chiesa dei Gesuati </placename> . Lì conosce Carlo Scarpa – che sposerà sua sorella – e altre figure legate al Razionalismo nell’architettura, che di certo formano il suo pensiero e cambiano i suoi interessi, conducendoli verso l’astrazione geometrica.\n",
      "\n",
      "\t\t\t Troppo giovane ed inesperta non capii subito che la scuola mi aveva dato ben poco. Feci l’esperienza dell’insegnamento per tre anni, ma questa non era la mia strada. Ero nata libera. Mi misi a dipingere per conto mio anche se agganciata al vecchio sistema accademico, non avendo trovato ancora la mia giusta strada. Iniziai un’attività che mi dava la possibilità di continuare a dipingere senza dipendere dalla mia famiglia e feci disegni di stoffe e merletti commissionati dall’ENAPI di  <placename> Venezia </placename> . Vinsi il mio primo concorso per stoffe a  <placename> Venezia </placename>  (circa alla fine degli anni  <placename> Dieci </placename> ) mentre la prima segnalazione per un’opera pittorica la ebbi a  <placename> Milano </placename>  nella Mostra Sindacale (circa nella metà degli anni  <placename> Venti)23 </placename> .\n",
      "\n",
      "\t\t\t Nato a  <placename> Gorizia </placename>  agli inizi del secolo, l’ENAPI è l’Ente nazionale artigianato e piccole industrie, che negli anni  <placename> Venti </placename>  e  <placename> Trenta </placename>  si occupa della promozione della creatività italiana nell’ambito delle istanze autarchiche del governo mussoliniano. In quell’ambito Bice si impegna nella lavorazione dei tessuti al telaio per produrre borse, sciarpe, cuscini. I suoi interessi la conducono anche a spaziare nell’uso del vetro e del legno mettendosi a disposizione di progetti di arredamento d’interni. Le sue produzioni presto si arricchiscono di segni geometrici di matrice futurista: l’ente li apprezza così tanto da esporli in molte occasioni pubbliche, da  <placename> Monza </placename>  a  <placename> Torino </placename> , fino a  <placename> Barcellona </placename> .\n",
      "\n",
      "\t\t\t Bice diventa un’eccellenza del tessuto moderno, orgoglio dell’industria tessile italiana nel mondo. Il successo delle sue proposte, che sono molto richieste, è legato alla sua capacità di fondere le avanguardie europee con il gusto dei committenti, intrecciando colori vivaci e luminosi. In questi anni il suo lavoro si divide tra la figurazione in pittura e l’astrazione nelle arti applicate, dove il contesto è più aperto alle sperimentazioni.\n",
      "\n",
      "\t\t\t Queste due strade parallele presto finiscono per incrociarsi.\n",
      "\n",
      "\t\t\t Ritornando a  <placename> Venezia </placename>  alla fine del 1918 ritrovai la mia città inspiegabilmente povera in rapporto a  <placename> Firenze </placename> . Poi un po’ alla volta la riscoprii meravigliosa sotto qualsiasi punto di vista: essa riuscì a rivelare a me stessa la sua grande importanza e fu per me nutrimento poetico giornaliero, da qui in contrasto con la pittura accademica vennero i primi tentativi di pittura astratta. Il Futurismo non mi sedusse. Questo dualismo pittorico, cioè figurativo-impressionista e astratto-geometrico, durò parecchi anni, circa fino al 1928-193024.\n",
      "\n",
      "\t\t\t I punti di riferimento di Bice non possono che essere i maestri che in quegli anni stanno rivoluzionando la pittura europea, liberando lo sguardo dalla necessità di un riferimento al dato reale. Il fascino del Futurismo non attecchisce sulla Lazzari proprio per il legame che i Futuristi conservano con la figura: le velocità e i dinamismi in cui si producono Balla e Boccioni sono comunque invenzioni radicate in un soggetto tratto dalla realtà, di cui si indaga il movimento. Lei è attratta dal puro segno che si snoda libero sulla superficie, dal potere del solo colore, guidato dall’andamento geometrico di una composizione.\n",
      "\n",
      "\t\t\t Nel 1928 affrontai con maggiore decisione la vita sul piano pratico e, piuttosto che girare con il quadro sotto braccio, presi un telaio e mi misi a fare arte applicata (stoffe, sciarpe, borse, cinture, tappeti annodati a mano, ecc.) per vivere nel clima tanto adorato, cioè la libertà. Conobbi tutte le esperienze artigianali, partecipando alle Triennali di Monza e Milano, vincendo le solite medaglie d’oro sulla carta. Nel 1932 su commissione della  <placename> Società di Nei Pasinetti </placename>  feci tutte le stoffe d’arredamento per la casa dei Longo al  <placename> Lido di Venezia </placename> , non essendoci, in quel tempo, stoffe moderne sul mercato25.\n",
      "\n",
      "\t\t\t Ma il vero salto di qualità sarebbe accaduto a seguito del suo trasferimento a  <placename> Roma </placename> . Una nuova città, ma soprattutto una nuova vita, accanto ad un meraviglioso compagno di strada.\n",
      "\n",
      "\t\t\t Più avanti (nel 1935) lo stesso Nei Pasinetti mi propose un lavoro a  <placename> Roma </placename>  che accettai con entusiasmo, principalmente per trovare in quella città delle maggiori possibilità e un più ampio spazio. Lavorai per quella Società per circa sei mesi, poi la lasciai e mi misi a lavorare per mio conto. Lavorai molto per l’ENAPI, nello studio che mi ero presa a via San Nicolò da Tolentino. Per mezzo dell’ENAPI trovai un’occupazione in una Società che operava nei cartoni animati (in quel tempo lavorai a «Pinocchio») ma fu un’esperienza negativa perché non adatta a me. Conobbi degli architetti e cominciai un lavoro di decorazione murale che fu la mia prima esperienza in quel campo. Continuai a lavorare per quello studio di architettura e per l’ENAPI (feci pitture murali in tutte le mostre di quel tempo, ultima fu la prima Mostra d’Oltremare a  <placename> Napoli </placename> ). In quegli anni per me di conquista, feci oltre alle decorazioni murali molte altre esperienze (vetri incisi, legni scolpiti e vetri dipinti), tutto questo per la mia indipendenza, ma purtroppo molto poco per quella che io chiamavo Arte con la A maiuscola26.\n",
      "\n",
      "\t\t\t A  <placename> Roma </placename>  conosce l’architetto Diego Rosa, che diventerà presto suo marito. Quando lei scrive i suoi pensieri, lui li trascrive perché non vengano persi.\n",
      "\n",
      "\t\t\t Nel 1959 Bice è costretta ad abbandonare la pittura a causa di un avvelenamento prodotto dai colori ad olio. Comincia così ad utilizzare materiali come colle, sabbie, tempere e matite, che sono state sdoganate da pochi anni come nuovi strumenti dell’arte da artisti come Alberto Burri o Giulio Turcato. Con queste nuove tecniche realizza opere di grande formato che si avvicinano all’arte informale di Afro Basaldella, con il quale collaborerà anche per la decorazione del  <placename> Caffè Aragno </placename>  affacciato su via del  <placename> Corso </placename>  a  <placename> Roma </placename>  (oggi trasformato nell’Apple Store più grande d’Europa)27.\n",
      "\n",
      "\t\t\t Finalmente riesce a dedicarsi all’«Arte con la A maiuscola», partecipando alle mostre organizzate dai centri più all’avanguardia del momento in  <placename> Italia </placename>  (Art Club di Torino, 1953) e dialogando con gli artisti che in quel momento tengono banco nel dibattito culturale. Nel 1964 il vento della Pop Art penetra anche nel suo lavoro: in una nuova serie di dipinti intitolati Misure la tela è ridotta quasi ad uno schermo dove le sue linee – quasi esclusivamente bianche e nere su uno sfondo grigio – si allineano e si incrociano producendo effetti spiazzanti e imprevedibili. Un po’ com’è stata Bice in tutta la sua vita, durante la quale ha cercato una strada personale che la distinguesse dai suoi colleghi, senza considerare un limite il fatto di essere una donna. Anzi, proprio dalle pratiche che la tradizione ha più riferito alle donne nella storia lei è riuscita a tracciare un percorso originale, che ha guardato costantemente al nuovo, ricercato con ostinazione e gentilezza.\n",
      "\n",
      "\n",
      "\n",
      "\n",
      "\n",
      "I fili di Maria Lai (1919-2013)\n",
      "\n",
      "\n",
      "\t\t\t Vive un’infanzia isolata, Maria. Non va nemmeno a scuola e quando i genitori finalmente la iscrivono alle scuole secondarie, è praticamente analfabeta. Prima è stata la sua salute cagionevole a relegarla durante i mesi invernali in quel di  <placename> Ulassai </placename> , un posto dimenticato da Dio (nell’ <placename> Ogliastra </placename>  più interna, oggi in  <placename> provincia di Nuoro </placename> ), poi la perdita della sorella minore lascia un solco che difficilmente riuscirà a rimarginare. Ospite in casa degli zii, imprenditori agricoli senza figli, scopre il disegno e comincia a tracciare schizzi audaci sulle pareti della cucina con il carbone della legna arsa nel camino.\n",
      "\n",
      "\t\t\t Sarà solo grazie alla cura del poeta Salvatore Cambosu se riuscirà a colmare le sue lacune: lo scrittore, suo professore, le ordinerà di leggere ad alta voce i versi delle poesie, seguendo il ritmo delle parole e dei silenzi. La parola parlata, così importante in un’infanzia trascorsa senza scrittura, dominata dalle voci delle donne e dalle fiabe tradizionali sarde, aiuterà Maria a superare l’analfabetismo.\n",
      "\n",
      "\t\t\t L’avvicinarsi della guerra cambierà i piani della sua famiglia: dalla  <placename> Sardegna </placename>  si trasferisce all’improvviso, nel 1939, a  <placename> Verona </placename> , dove completa il liceo, e poi a  <placename> Venezia </placename> , dove frequenta l’ <placename> Accademia di Belle Arti </placename>  con i maestri Alberto Viani e Arturo Martini. Maria uscirà da questa esperienza molto provata. Martini, in particolare, all’inizio degli anni Quaranta sta attraversando una crisi creativa profonda. La sua partecipazione alla Biennale del 1942 non raccoglie i consensi sperati e la necessità di confrontarsi con commissioni pubbliche per alcuni progetti monumentali produce in lui un pesante senso di costrizione e inadeguatezza. Non riesce a trovare una strada nuova e arriva addirittura a definire la scultura «lingua morta». Questo suo pessimismo si traduce in un atteggiamento aggressivo nei confronti di Maria, che viene umiliata a più riprese dal maestro, contrariato dall’idea che una allieva donna voglia cimentarsi nella scultura.\n",
      "\n",
      "\t\t\t Decide allora di fuggire e tornare nella sua  <placename> Sardegna </placename> . La raggiunge in modo rocambolesco, con delle scialuppe di salvataggio salpate dal  <placename> porto di Napoli </placename> .\n",
      "\n",
      "\t\t\t Approdata a  <placename> Cagliari </placename> , resterà sull’isola fino al 1954: qui insegna disegno presso delle scuole elementari della città e approfondisce l’amicizia con il ritrovato  <placename> Cambosu </placename> . Sono anni di profonda riflessione per lei, un periodo in cui affina il suo linguaggio e accumula disegni di cui sono protagoniste silenziose donne sarde al lavoro. Saranno il nucleo principale della mostra personale che le dedicherà Irene Brin nella sua  <placename> Galleria L’Obelisco </placename> , che – come abbiamo ricordato – è diventata uno dei centri di proposta più vivaci di  <placename> Roma </placename> . Maria è rientrata sul continente per stabilirsi nella capitale, dove vivrà per dieci anni lontana da gallerie e artisti, preferendo il mondo dei poeti. Per tutti gli anni Sessanta coltiva un rapporto di amicizia e di collaborazione con lo scrittore Giuseppe Dessì, dirimpettaio di casa sua a  <placename> Roma </placename> . Attraverso di lui riscopre il senso del mito e delle leggende della sua terra, trae profonda ispirazione dai suoi libri, capisce ancora di più quanto sia importante e privilegiata la sua origine preistorica sarda. Mentre si afferma l’Arte Povera, che mette al centro della propria ricerca l’uso dei materiali grezzi dell’industria, e spopola l’ <placename> Informale </placename> , in cui l’energia della materia è più importante del risultato pittorico, Maria concentra la sua attenzione sulla tradizione sarda, nella quale cerca uno strumento per trovare una propria personale via all’interno di queste nuove istanze.\n",
      "\n",
      "\t\t\t Comincia a lavorare sugli oggetti che giungono dal passato arcaico della  <placename> Sardegna </placename> : il telaio, il pane, gli strumenti del lavoro domestico.\n",
      "\n",
      "\t\t\t Nel 1971, presso la  <placename> Galleria Schneider </placename>  di  <placename> Roma </placename> , espone i primi Telai, oggetti che caratterizzano tutti i dieci anni successivi. Decostruisce la tela incorniciata, crea sculture in cui pittura e tessitura si intrecciano, attraverso le quali l’eredità delle sue radici viene trasformata in un vocabolario d’arte contemporanea. Il suo repertorio sarà composto di punti, toppe in tessuto e fili sospesi sulla superficie delle sue opere, che spesso si presentano come libri aperti su un testo evocativo, seppure illeggibile.\n",
      "\n",
      "\t\t\t Nel 1978 giunge l’invito alla Biennale di Venezia, una vera consacrazione per gli artisti della sua generazione.\n",
      "\n",
      "\t\t\t Invece della macchina per scrivere, Lai sceglie la macchina per cucire con la quale compone i suoi testi: sforna libri con pane e argilla e cuce su un tessuto morbido.\n",
      "\n",
      "\t\t\t Quando le viene commissionato dal comune di  <placename> Ulassai </placename> , sua città natale, di creare un monumento ai caduti, propone un «monumento per i vivi»: Legarsi alla montagna, una vera e propria scultura sociale.\n",
      "\n",
      "\t\t\t Alla realizzazione dell’installazione partecipa l’intera comunità di  <placename> Ulassai </placename> . L’8 settembre 1981, giorno scelto anche per il suo valore storico, Maria attraversa il borgo con un nastro azzurro di 27 chilometri. Distribuito il tessuto agli abitanti, viene legato alle porte, alle finestre e ai balconi, ricalcando quelle relazioni che cementano le persone. L’opera si trasforma in un’esperienza gioiosa senza precedenti. Alla fine delle manovre, scalatori esperti legano il nastro al  <placename> monte Gedili </placename> , la montagna più alta sopra il paese, luogo emblematico per il sostentamento, ma che nella memoria collettiva è stato anche portatore di morte.\n",
      "\n",
      "\t\t\t L’impatto di quest’opera restituisce all’artista tutta quella fama che non ha ancora conquistato. Riceve commissioni da altre comunità sarde ed esplora nuovi linguaggi. Diventa amica di Bruno Munari, collabora con lo stilista Antonio Marras, si muove con disinvoltura nei linguaggi più vari, mantenendo sempre una straordinaria coerenza.\n",
      "\n",
      "\t\t\t I primi anni Duemila la vedono ritirarsi in  <placename> Sardegna </placename> , dove lavora indefessa fino all’ultimo giorno.\n",
      "\n",
      "\n",
      "\n",
      "\n",
      "\n",
      "Il corpo di Gina Pane (1939-1990)\n",
      "\n",
      "\n",
      "\t\t\t Non è facile raccontare l’esordio della Body Art, linguaggio che Gina Pane ha contribuito a delineare. È complesso e assai controverso l’itinerario che conduce alcuni artisti negli anni  <placename> Sessanta </placename>  a decidere che dopo la pittura a tempera e olio, il marmo, il legno, ma anche la sabbia, il sacco o la muffa, sia arrivato il momento di sdoganare anche il corpo stesso dell’artista come materia per fare arte. I gesti inizialmente sono gli stessi, perché si tende a tagliare la carne manipolando rasoi e lamette come fossero punte di pennello, ma presto l’obiettivo principale è portare il corpo a raggiungere il limite di sopportazione, provocarlo attraverso esperienze estreme che attentano alla vita stessa dell’artista. Forse la pittura non è più una sfida che vale la pena raccogliere. Forse il corpo e il gesto con la pittura Informale – detta anche «gestuale» – hanno ormai assunto un ruolo troppo determinante per essere considerati puri strumenti della creazione. Già con Jackson Pollock dipingere è diventato un happening, il risultato di una danza compiuta direttamente sulla tela, che vale la pena fotografare e mostrare accanto al quadro. Il movimento del corpo dell’artista e il processo che produce un dipinto – come abbiamo visto pure in Carla Accardi – prendono il sopravvento anche sulla mera tecnica compositiva. Se a mettere in gioco il proprio corpo, però, è una donna, la portata rivoluzionaria di questo linguaggio è ancora più efficace e profonda. Lo spettatore viene condotto sullo scivoloso crinale della complicità, gli viene richiesto di partecipare alla sofferenza e al pericolo che l’artista assume su di sé. Noi possiamo condividere l’emozione dell’artista o goderne, mantenendo un certo impossibile distacco.\n",
      "\n",
      "\t\t\t Una pioniera di questo nuovo linguaggio è Gina Pane, il cui lavoro produce un salto di qualità vertiginoso nella produzione artistica della fine degli anni Sessanta. La Pane è una sperimentatrice radicale, che contribuisce al progresso delle arti e inaugura una nuova fase storica, autoinfliggendosi ferite e provocandosi un dolore che diventa sacrificio necessario ad aprire le menti degli spettatori. Nel suo caso, non si può più parlare di fatica creativa, ma di vera e propria immolazione alla causa dell’arte e del pensiero. Di fronte alle sue opere, nessuno può evitare di concentrare l’attenzione sui temi che affronta: dalla precarietà della posizione femminile nella società alla violenza.\n",
      "\n",
      "\t\t\t Accanto a lei lavora la fotografa Françoise Masson, che documenta le sue azioni, fin dalle prime che si svolgono all’interno dell’atelier dal 1968.\n",
      "\n",
      "\t\t\t La prima azione pubblica di Gina Pane risale al mese di luglio 1969. L’artista si muove su un ampio terreno sterrato nei pressi di  <placename> Torino </placename> , in una valle legata alla sua infanzia. La performance che mette in atto è semplice: sposta pietre da nord a sud indossando una giacca di pelle marrone in modo che nelle fotografie risulti mimetizzata nel paesaggio.\n",
      "\n",
      "\t\t\t Da questo movimento ripetuto a ritmo costante, quasi ipnotico, ben presto la  <placename> Pane </placename>  passerà ad azioni molto più estreme, che via via si configureranno sempre più nell’ambito del rito, in cui lei esercita il ruolo della sacerdotessa laica. Nel 1973, presso la  <placename> Galleria Diaframma di Milano </placename> , va in scena Azione sentimentale: l’artista indossa un abito bianco, vagamente nuziale, e si conficca nel braccio le spine staccate da un bouquet di rose rosse che tiene in mano. Il sangue che sgorga dal braccio si mescola con quello che, di lì a poco, uscirà dal palmo della mano, inciso da una lametta. Il pubblico si trova di fronte ad una sorta di rito purificatorio, in cui l’artista è vittima sacrificale e allo stesso tempo maestra di cerimonia. I partecipanti provano repulsione e al contempo subiscono il fascino di questo gesto così studiato e quasi compiaciuto dell’artista.\n",
      "\n",
      "\t\t\t Quella lacerazione apre uno squarcio che deve far riflettere sul ruolo della donna nella società. Quella di sposa, moglie, compagna legalmente riconosciuta è una posizione che all’epoca vede spesso la femmina in una posizione subordinata rispetto al maschio, ma la Pane tenta di scardinare questo cliché mettendo in gioco la sua carne. Il suo corpo assume un ruolo collettivo, che in quel momento storico si getta nell’agone del dibattito più acceso, se solo pensiamo che la legge sul divorzio risale al 1974, l’anno successivo alla performance.\n",
      "\n",
      "\t\t\t Le mie azioni evidenziano attraverso una rete di segni determinati quella forma di follia attenuata del corpo sociale che sono la nevrosi e le sue idiosincrasie, scatenando nel pubblico un processo di liberazione finora inconscio. [...] Se apro il mio corpo affinché voi possiate guardarci il vostro sangue, è per amore vostro: l’altro28.\n",
      "\n",
      "\t\t\t Da corpo ecologico, fuso con la vitalità e il dramma della natura, il suo diventa un corpo sociale. Le fotografie di Françoise Masson che documentano l’azione sono molto più di una semplice testimonianza: sistemate in una sequenza precisa, selezionate con grande attenzione assieme alla Pane, diventano un’opera d’arte a quattro mani. Spesso l’unico vero risultato del gesto effimero, vengono montate in pannelli che chiamano constat d’action.\n",
      "\n",
      "\t\t\t Ogni scatto restituisce un momento preciso dell’azione, scelto per il suo valore estetico e, soprattutto, narrativo. Ogni immagine segna un istante e, senza dramma, restituisce un’esperienza sincopata e incisiva. Si tratta di un racconto freddo e calcolato di performance che hanno perso tutta la loro carica emotiva. Come icone religiose che evocano senza condividerlo il dramma della fede. Trasportata da questo atteggiamento mistico nei confronti della sua ricerca e della sua persona, negli anni Ottanta Gina Pane si avvicina alla religione cattolica.\n",
      "\n",
      "\t\t\t A partire dal 1983 subisce il fascino dei santi, soprattutto dei martiri, che le permettono anche di confrontarsi con alcune opere d’arte antica. Dal Salvator Rosa a Paolo Uccello, da Memling a Filippino Lippi, l’artista riflette sul dolore sopportato per amor di fede. Ma forse è san Francesco il santo che più irretisce l’artista: l’uomo che riceve le stimmate viene trafitto a imitazione di Cristo sulla Croce. Arriverà a identificarsi con il santo, recandosi ad  <placename> Assisi </placename>  e ripercorrendo tutto il suo itinerario. È affascinata da un dettaglio presente nell’affresco delle Esequie di San Francesco, dipinto da Giotto nella  <placename> Cappella Bardi </placename>  in  <placename> Santa Croce </placename>  a  <placename> Firenze </placename> : per verificare la verità delle stimmate, il medico Girolamo ficca due dita nella ferita del costato, con una freddezza che rasenta l’accanimento su un cadavere. Gina avverte in quel gesto tutta la violenza dello sguardo degli spettatori che hanno assistito alle sue performance, al sadismo che accompagna quei momenti e al sacrificio che ha voluto compiere per affermare un’arte diversa, utile a risvegliare le menti assopite delle persone. È un corpo che ha controllato e straziato per tutta la vita. Lo stesso che si prende la sua rivincita nel 1990, quando l’artista viene stroncata da un cancro, che mette fine alla sua meravigliosa carriera, faro ed esempio per tante altre artiste avvenire.\n",
      "\n",
      "\n",
      "\n",
      "\n",
      "\n",
      "Il dolore di Ketty La Rocca (1938-1976)\n",
      "\n",
      "\n",
      "\t\t\t Anche la vita di Ketty La Rocca è spezzata da una fine precoce per via di una malattia incurabile. Ma nel suo caso, la patologia terminale diventa materia per un lavoro artistico. La sua veloce e intensa parabola si conclude con le  <placename> Craniologie </placename> , opere per le quali sfrutta le radiografie della testa, ricolme della massa tumorale su cui intarsia l’immagine della sua mano, come se si trattasse di un calice colmo di fiori. Versioni contemporanee delle vanitates barocche, dove i teschi venivano utilizzati come memento mori, questi lavori della  <placename> La Rocca </placename>  raccolgono l’articolato lessico dell’artista, talmente consapevole da permetterle di fare arte con la prova della sua scomparsa imminente.\n",
      "\n",
      "\t\t\t Come è possibile prendere la propria condanna a morte e riuscire a farne un’opera d’arte? È una scelta che nessun artista ha compiuto prima di Ketty, un gesto che supera qualsiasi discrimine di genere e colloca il suo lavoro tra le esperienze più pionieristiche della storia. Nella sua ricerca si muove l’intero repertorio che ancora oggi è a disposizione degli artisti contemporanei. Non vale più la pena sottolineare che sia una donna, quando è chiaro che sia lei a produrre uno dei primi video d’arte mai comparsi sulla scena, è lei tra le prime a fare uso della parola in quella fugace esperienza creativa denominata «poesia visiva», è lei a occupare lo spazio con sculture in forma di lettera, composte in linoleum, un materiale plastico industriale utilizzato per coibentare gli ambienti.\n",
      "\n",
      "\t\t\t Per meglio comprendere la portata delle sue proposte, bisogna soffermarsi a leggere il contesto in cui si muove Ketty La Rocca. L’ <placename> Italia </placename>  degli anni Sessanta ha appena recepito le novità contenute nell’Arte Concettuale, dove il pensiero dell’artista ha assunto un ruolo molto più pregnante del prodotto manuale. Il valore dell’opera d’arte (concettuale) risiede nell’idea da cui germoglia, non dal mezzo che si sceglie per esprimerla. L’artista si sente libero di servirsi ogni volta del linguaggio che meglio si attaglia al concetto che vuole comunicare.\n",
      "\n",
      "\t\t\t Ed ecco che Ketty si muove con disinvoltura tra la performance, il video, l’installazione e il quadro, senza cedere mai nulla alla coerenza della sua ricerca. Ogni opera è accompagnata da un testo scritto dall’artista di suo pugno, un discorso programmatico che chiarisce finalità e strumento: uno statement, verrebbe chiamato oggi.\n",
      "\n",
      "\t\t\t Il metodo della  <placename> La Rocca </placename>  è talmente preciso che in alcune occasioni è capitato che dell’opera rimanga soltanto il progetto scritto, mentre il lavoro non vede mai la luce.\n",
      "\n",
      "\t\t\t Siamo di fronte al triplo salto mortale dell’arte contemporanea. E a compierlo è un’artista oggi sconosciuta ai più.\n",
      "\n",
      "\t\t\t Esordisce con dei collages in cui denuncia l’uso criminale dell’immagine femminile condotto da una società maschilista, che vede la politica e la Chiesa cattolica egualmente responsabili. Top secret: unificazione rapida (1965) consiste nel ritaglio di un giornale patinato cui l’artista ha applicato una scritta ironica che allude alla sfera erotica. Da dietro una rete nera osserviamo due labbra femminili che evocano una prigioniera, ma anche una seduttrice costretta dalla società a restare dietro le sbarre. Ketty attinge direttamente dal glossario dei media, isolando particolari e rimontandoli con parole che derivano dal colloquio quotidiano. L’obiettivo dei poeti visivi è proprio quello di rimontare i discorsi popolari in un nuovo alfabeto, che sembra sempre molto familiare – perché tratto dai giornali e dalle riviste – ma che in realtà spiazza lo spettatore attraverso cortocircuiti inaspettati.\n",
      "\n",
      "\t\t\t La Rocca cerca di decontestualizzare i segni e le parole fino a farne sculture autonome, come le lettere giganti e le punteggiature che compaiono sul pavimento delle gallerie d’arte come eleganti monogrammi in pvc nero, usciti dalla pagina scritta per estendersi nello spazio. Rappresentano sempre le stesse lettere: I e  <placename> J </placename> , Io e Je, perché in fondo, sulla scia del corpo a corpo messo in scena da Gina Pane con il suo pubblico, anche Ketty punta sempre a coinvolgere emotivamente chi partecipa alle sue opere. Nella performance Le mie parole – e tu? del 1975, l’artista legge un testo sintatticamente perfetto, ma privo di senso, mentre gli spettatori intorno a lei pronunciano «you» quasi in tono accusatorio. Lei, contro tutti. Oppure lei che si specchia in tutti e in questo scontro prende coscienza di sé, un po’ come il neonato di lacaniana memoria che prima dei sei mesi non capisce che il suo riflesso nello specchio non è un altro bimbo, ma lui stesso. Solo specchiandosi in qualcun altro, si prende coscienza di sé.\n",
      "\n",
      "\t\t\t A guardarlo bene, il percorso della  <placename> La Rocca </placename>  punta alla riduzione progressiva del mezzo di espressione della parola: dalle scritte alle singole lettere, fino ai gesti utilizzati, analizzati e scomposti in una serie di lavori che inaugura con il video presentato alla Biennale di Venezia del 1972.\n",
      "\n",
      "\t\t\t In Appendice per una supplica le mani diventano protagoniste assolute. Le mani sono tradizionalmente un elemento femminile, sono utilizzate per i lavori domestici e per la cura del corpo, sono un attributo che la storia e la letteratura hanno attribuito soprattutto al contesto in cui operano le donne. Nel video l’artista compie gesti che si complicano sempre di più con il coinvolgimento di mani estranee fino alla conta infantile accompagnata dall’apparizione dei numeri.\n",
      "\n",
      "\t\t\t Quei gesti si stagliano in grigio chiaro dallo sfondo nero ed eseguono movimenti ben disposti all’interno di una cornice geometrica precisa. Il video, girato rigorosamente in bianco e nero, si avvale di una sola camera fissa nel segno del rigore dell’immagine e della ricerca dell’essenziale, tipica di un atteggiamento minimalista. Ketty La Rocca assorbe e rimescola tutte le categorie dell’arte della sua epoca, costruendo un linguaggio personale che anticipa quello di molti artisti dell’ultimo scorcio del Novecento, quando la questione di genere è apparentemente ormai superata.\n",
      "\n",
      "\n",
      "\n",
      "\n",
      "\n",
      "\t\t\t 1 Arianna Di Genova, La mia mamma futurista. Incontro con Ala Marinetti, in «L’Espresso», XLIV, 10 dicembre 1998, 49, p. 155.\n",
      "\n",
      "\t\t\t 2 Filippo Tommaso Marinetti, Lo splendore geometrico e meccanico e la sensibilità numerica. Manifesto futurista, Direzione del Movimento Futurista,  <placename> Milano </placename>  1914, in Paolo Tonini, I manifesti del Futurismo, Edizioni dell’Arengario,  <placename> Gussago </placename>  2011, p. 50.\n",
      "\n",
      "\t\t\t 3 Benedetta Cappa Marinetti, Progetto futurista di reclutamento per la prossima guerra, in «Futurismo», I, 1932, 4.\n",
      "\n",
      "\t\t\t 4 Velocità di motoscafo, 1919-1924, olio su tela, 70 x 110 cm,  <placename> Roma </placename> ,  <placename> Galleria d’Arte Moderna e Contemporanea </placename> .\n",
      "\n",
      "\t\t\t 5 Di  <placename> Genova </placename> , La mia mamma futurista cit.\n",
      "\n",
      "\t\t\t 6 Giuseppe Appella, Antonietta Raphaël. Catalogo generale della scultura, Allemandi, Torino 2016, p. 12.\n",
      "\n",
      "\t\t\t 7 Carlo Pavolini, Mostre romane. Antonietta Raphaël, in «Il  <placename> Tevere </placename> », 14 giugno 1929.\n",
      "\n",
      "\t\t\t 8 Fabrizio D’Amico, Antonietta Raphaël. Sculture in villa,  <placename> Palombi </placename> ,  <placename> Roma </placename>  2007, p. 8.\n",
      "\n",
      "\t\t\t 9 Ibid.\n",
      "\n",
      "\t\t\t 10 Art’è 1998-1999, Intervista a Maselli sulla sua casa a  <placename> Roma </placename> , Archivio Rai.\n",
      "\n",
      "\t\t\t 11 Intervista a Elisabetta Rasy,  <placename> Roma </placename> , 7 novembre 2014, cit. in Sabina de Gregori, Titina Maselli,  <placename> Castelvecchi </placename> ,  <placename> Roma </placename>  2015, p. 18.\n",
      "\n",
      "\t\t\t 12 Art’è cit.\n",
      "\n",
      "\t\t\t 13 Alberto Moravia, Presentazione mostra personale alla FIAC 81,  <placename> Grand Palais </placename> ,  <placename> Paris </placename>  1981, cit. in de Gregori, Titina Maselli cit., p. 172.\n",
      "\n",
      "\t\t\t 14 Achille Bonito Oliva, Presentazione mostra personale,  <placename> Galleria Giulia </placename> ,  <placename> Roma </placename>  1989, cit. in de Gregori, Titina Maselli cit., p. 175.\n",
      "\n",
      "\t\t\t 15 Sebastiano Grasso, Salvatore Scarpitta, il vero Barone rampante, in «Corriere della Sera», 23 agosto 2007.\n",
      "\n",
      "\t\t\t 16 Germano Celant, Carla Accardi, Charta Edizioni, Milano 2001, p. 31.\n",
      "\n",
      "\t\t\t 17 Ivi, p. 37.\n",
      "\n",
      "\t\t\t 18 Maria Pia Ammirati, Intervista a Carla Accardi, in  <placename> Occhio </placename>  al critico: Kulturblitz, 1996, Archivio Rai andata in onda nella puntata dedicata a Carla Accardi il 9 ottobre 2017, a cura dell’autore.\n",
      "\n",
      "\t\t\t 19 Carla Lonzi, Autoritratto. Accardi, Alviani, Castellani,  <placename> Consagra </placename> ,  <placename> Fabro </placename> , Fontana, Kounellis, Nigro, Paolini, Pascali,  <placename> Rotella </placename> , Scarpitta, Turcato, Twombly,  <placename> Abscondita </placename> ,  <placename> Milano </placename>  2019, p. 217.\n",
      "\n",
      "\t\t\t 20 Celant, Carla Accardi cit., p. 84.\n",
      "\n",
      "\t\t\t 21 Guido Montana, Bice Lazzari,  <placename> Galleria Cadario </placename> ,  <placename> Venezia </placename>  1968, pp. 5-6.\n",
      "\n",
      "\t\t\t 22 Ivi, p. 6.\n",
      "\n",
      "\t\t\t 23 Ivi, p. 8.\n",
      "\n",
      "\t\t\t  <placename> 24 Ivi </placename> , p. 13.\n",
      "\n",
      "\t\t\t 25 Ibid.\n",
      "\n",
      "\t\t\t 26 Ivi, p. 27.\n",
      "\n",
      "\t\t\t 27 Al momento della chiusura di questo testo, il negozio della Apple non è ancora aperto, pertanto non è stato possibile verificare se gli interventi artistici siano stati conservati e siano ancora visibili.\n",
      "\n",
      "\t\t\t 28 Sophie Duplaix, Gina Pane (1939-1990). È per amor vostro: l’altro,  <placename> Giunti </placename> ,  <placename> Firenze </placename>  2012, p. 43.\n",
      "\n",
      "\n",
      "\n",
      "\n",
      "\n",
      "Compagne\n",
      "\n",
      "\n",
      "\t\t\t Nel XX secolo il sistema di selezione degli artisti cambia completamente. Le carriere si sviluppano secondo percorsi diversi dal passato: non sono più le accademie a dare la patente per poter esercitare la professione né più soltanto i  <placename> Salon </placename>  ad offrire l’occasione per mostrare opere e raccogliere l’attenzione dei collezionisti o, quando il successo è straordinario, l’interesse delle istituzioni che si traduce in commissioni pubbliche.\n",
      "\n",
      "\t\t\t Le figure del critico e del mercante assumono un ruolo più determinante. A questi ruoli, nella seconda metà del secolo, comincia ad affiancarsi il termine «militante», per indicare quei galleristi che setacciano l’avanguardia alla ricerca di nuovi talenti da seguire durante una parte della loro carriera. Quello che comincia a contare di più nell’arte è proprio la capacità di rinnovamento e di sperimentazione che mostra il lavoro di un artista. L’avanguardia non è più una rarità, affermata a suon di contestazioni e rivoluzioni: l’innovazione, l’apertura di nuovi percorsi e visioni, costituisce il cuore della ricerca di ogni artista che cerca di farsi spazio sulla scena culturale. C’è sempre più attenzione per le nuove proposte: anche le ricerche più inaspettate – anzi, soprattutto quelle – riescono a procurarsi delle opportunità e, in alcuni casi, ad affermarsi come nuove correnti. Il destino di un artista è molto più aleatorio e incerto che in passato. In ogni momento può capitare l’occasione della vita, che si traduce in una svolta, ma non esiste alcun percorso definito che possa garantire il successo.\n",
      "\n",
      "\t\t\t In questa febbrile ricerca della novità, per i mercanti le artiste costituiscono un materiale su cui scommettere. La critica è sempre meno scettica verso il loro lavoro, la società più disponibile e pronta ad accoglierle e a dare ascolto alla loro voce, che spesso si alza per denunciare ingiustizie e soprusi. Le artiste più apprezzate sono quasi sempre donne libere da legami matrimoniali – a meno che il marito non sia anch’egli un artista –, sono pronte a tuffarsi nel lavoro ma anche a sospenderlo, se non ci sono le condizioni per realizzarlo. Al contrario della maggior parte degli artisti maschi, molto poco inclini a parlare di sé nel lavoro, spesso esorcizzano nella propria ricerca artistica mostri che le opprimono sin dall’infanzia.  <placename> Sanno </placename>  esprimere con efficacia il sentimento del tempo e – fatto sempre meno raro – le opere delle artiste riescono ad entrare nelle collezioni dei musei pubblici e a raggiungere sul mercato quotazioni che superano quelle di molti artisti maschi. Sono donne moderne, che riescono a liberarsi degli schemi in cui sono rimaste costrette le proprie madri, riconoscono il limite dell’educazione ricevuta in famiglia e sanno emanciparsi dalle maglie strette del conformismo sociale in cui la tradizione domestica vorrebbe tenerle forzate.\n",
      "\n",
      "\n",
      "\n",
      "\n",
      "\n",
      "Il pianto di Dora Maar (1907-1997)\n",
      "\n",
      "\n",
      "\t\t\t A sentir pronunciare il suo nome, viene in mente un profilo in lacrime.  <placename> Dora </placename>  è la modella che dà il volto alla Donna piangente di Pablo Picasso, suo è quel viso disperato che irrompe in Guernica per fare luce con una lampada ad olio sulle vittime del bombardamento, stramazzate a terra. È stata lei a trovare lo studio in  <placename> rue des Grands-Augustins </placename>  dove nasce quel capolavoro: è sempre pronta a creare le condizioni migliori intorno al suo amato pittore affinché possa lavorare serenamente. O ad ispirarlo, quando serve.\n",
      "\n",
      "\t\t\t Quel 1° maggio del 1937  <placename> Dora </placename>  scende in strada a comprare «Ce soir». Salendo le scale fino all’ultimo piano, vede in prima pagina sul giornale la foto in bianco e nero: la didascalia recita «Immagine della città di  <placename> Guernica </placename>  in fiamme». Lui sta conversando con un amico, lei si avvicina, mette tra i due il giornale e dice: «Guarda». Non serve altro al pittore per capire che quella è finalmente l’immagine da cui partire per realizzare il quadro che avrebbe rappresentato la  <placename> Spagna </placename>  nell’Esposizione universale di Parigi. È da tempo che la sta aspettando. L’opera nasce in soli due mesi.  <placename> Dora </placename>  contribuisce al dipinto; è lei a tracciare col pennello le minuscole linee che formano il manto del cavallo: «Ho capito come vuoi che siano, lascia che sei stanco: faccio io»1.\n",
      "\n",
      "\t\t\t Il suo unico obiettivo in quel momento della sua vita è la tranquillità di Pablo, anche a costo di subire le umiliazioni che lui adora infliggerle.\n",
      "\n",
      "\t\t\t Picasso divide le donne in due categorie, «dee e pezze da piedi»2. A lui piace esercitare un controllo assoluto sulle sue compagne, giocando con il loro amor proprio e la loro fragilità. Tiene  <placename> Dora </placename>  sempre in tensione alludendo di continuo ai suoi tradimenti, la mette in competizione con altre modelle. «Arriva persino a picchiarla fino a farla svenire. Ma lei resiste con l’adorazione regale della vittima»3.\n",
      "\n",
      "\t\t\t  <placename> Dora </placename> , per me, è sempre stata una donna che piange. Sempre [...]. È importante, perché le donne sono macchine per soffrire4.\n",
      "\n",
      "\t\t\t Nel momento in cui comprende il suo talento per la fotografia, Pablo le consiglia di abbracciare la pittura, forse perché in quel campo non teme alcun confronto con lei.\n",
      "\n",
      "\t\t\t Ma in quei giorni  <placename> Dora </placename>  capisce che deve tornare ad imbracciare la sua Leica per documentare la nascita di  <placename> Guernica </placename> : ha già capito che sarà un capolavoro. Scatta oltre cento immagini, che raccontano giorno per giorno come cresce quel turbine di emozioni forti. Picasso dipinge in giacca e cravatta, sale e scende dalla scala, una scopa in mano per dipingere, la sigaretta sempre in bocca.\n",
      "\n",
      "\t\t\t In quel momento le risulta chiaro di aver fatto bene a non partire per la  <placename> Spagna </placename> , dove i suoi amici e colleghi Henri Cartier-Bresson e Robert Capa si sono precipitati per documentare la rivolta di Francisco Franco con il regime democratico. Lei è rimasta accanto al suo venerato Pablito.\n",
      "\n",
      "\t\t\t L’ha conosciuto una sera al Café Les Deux Magots: lei è sola al suo tavolo, passa la punta di un coltello tra le dita a ritmo sempre più serrato, non si ferma nemmeno quando si ferisce. Colpito da questo macabro gioco, Picasso si avvicina e le chiede di prendere i suoi guanti. Per anni li terrà conservati in una vetrina di casa sua, cimelio di un incontro fatale.\n",
      "\n",
      "\t\t\t  <placename> Dora </placename>  non è una sprovveduta all’epoca: grazie al padre, ha imparato come funziona il mondo dell’arte. È figlia di un architetto croato – autore del padiglione della  <placename> Bosnia Erzegovina </placename>  per l’Esposizione di Parigi nel 1900  <placename> – </placename>  e trascorre la sua infanzia tra  <placename> Parigi </placename>  e  <placename> Buenos Aires </placename> . Matura l’idea di diventare pittrice, ma presto scopre la passione per la fotografia. Si iscrive all’ <placename> École de la Photographie de la Ville de Paris </placename>  ed entra presto in contatto con i Surrealisti. Nel 1931 entra in sintonia soprattutto con Man Ray, indefesso sperimentatore di immagini.\n",
      "\n",
      "\t\t\t In quegli anni, è interessata soprattutto a registrare gli effetti della crisi economica nella società. Frequenta i quartieri più malfamati di  <placename> Parigi </placename> , dove ogni abitante è immerso nella povertà, e diventa una delle pioniere della cosiddetta «fotografia di strada». Quando immortala donne con bambini, mendicanti e vagabondi, non insiste sulla loro disperazione né compone immagini di denuncia. Conserva piuttosto lo sguardo onirico dei Surrealisti, soffermandosi su azioni sospese, quasi improbabili: un bambino solitario che imita la curva di un muro inarcando la schiena, una bambola di pezza dimenticata su una staccionata, una coppia di ragazzi in costume da bagno collocati nell’androne di un palazzo. La luce si concentra sui corpi e lascia gli ambienti perdersi nella foschia, come se quelle immagini fossero generate dal suo inconscio. Sono scatti complessi e profondi, nei quali  <placename> Dora </placename>  alterna lo sguardo ironico e quello enigmatico. Gli apprezzamenti che riceve da parte dei colleghi la convincono di avere un grande futuro davanti a sé come fotografa.\n",
      "\n",
      "\t\t\t La relazione con Picasso irrompe nella sua vita terribilmente inaspettata: stravolge i suoi programmi e la precipita in un vortice di emozioni da cui riuscirà a liberarsi solo nel momento in cui raggiungerà il livello più profondo del dolore. La loro crisi tocca l’apice intorno al 1943: Picasso avvia una relazione stabile con la pittrice francese Françoise Gilot, mentre il rapporto con  <placename> Dora </placename>  si consuma tra scenate e tradimenti. All’abbandono da parte del pittore si aggiungono i traumi della Seconda guerra mondiale, che nel frattempo sta sconvolgendo l’ <placename> Europa </placename> . Perde i genitori nel giro di pochi mesi: il padre deve rifugiarsi in  <placename> Sudamerica </placename>  per sfuggire ai rastrellamenti, la madre muore in carcere. A  <placename> Dora </placename>  non rimane altro che affidarsi agli effetti dell’elettroshock e alla psicanalisi.\n",
      "\n",
      "\t\t\t Tutti pensarono che mi sarei suicidata dopo che Picasso mi aveva lasciata, ma non lo feci per non dargli soddisfazione5.\n",
      "\n",
      "\t\t\t Negli anni successivi, mossa da un improvviso senso religioso – unica via di fuga dalle sue ossessioni – entra in contatto con una comunità di suore benedettine e intraprende una vita molto riservata, fatta di meditazione, ricerca spirituale e pittura.\n",
      "\n",
      "\t\t\t Negli anni Cinquanta riesce ad esporre in alcune importanti gallerie a  <placename> Parigi </placename>  e  <placename> Londra </placename> , riprende alcuni negativi, che rielabora in chiave pittorica. Ma i riconoscimenti pubblici arriveranno molto più avanti nel tempo. Nel 1995 la Fundación Bancaixa le dedica una grande retrospettiva, in cui emerge la sua complessa e ricca personalità artistica. Troppo tardi perché possa giovarsene:  <placename> Dora </placename>  si spegnerà solo due anni dopo.\n",
      "\n",
      "\n",
      "\n",
      "\n",
      "\n",
      "Le griglie di Agnes Martin (1912-2004)\n",
      "\n",
      "\n",
      "\t\t\t Dopo un’infanzia vissuta nello  <placename> Stato di Washington </placename>  e gli anni della giovinezza consumati in  <placename> New Mexico </placename> , è solo quando si trasferisce a  <placename> New York </placename>  che Agnes Martin inizia a interessarsi all’arte moderna. Sono gli anni Quaranta, lei ha poco più di trent’anni e nella  <placename> Grande Mela </placename>  ha l’opportunità di entrare in contatto con quegli artisti che dall’ <placename> Europa </placename>  sono emigrati negli  <placename> Stati Uniti </placename>  per sfuggire alla crisi culturale dei regimi totalitari e all’imminente conflitto mondiale: Arshile Gorky, l’armeno che si sarebbe suicidato di lì a poco, morso dal ricordo indelebile delle atrocità commesse dall’esercito ottomano sul suo popolo; Joan Miró, che raccoglie il grande apprezzamento riservato dai collezionisti americani al Surrealismo; Willem De Kooning, il fascinoso olandese che trasforma la frenesia del traffico di  <placename> Manhattan </placename>  in violenti dipinti espressionisti. Agnes si divide tra le lezioni presso il Teachers College e seminari religiosi: dopo aver ascoltato lo studioso buddista zen Daisetsu Teitarō Suzuki alla Columbia, resta affascinata dal pensiero asiatico e dal suo codice etico e ne fa la sua guida per affrontare la vita. Avvincente e imprevedibile, la sua.\n",
      "\n",
      "\t\t\t Per un certo periodo, si unisce alla comunità di  <placename> Coenties Slip </placename> , un consesso di intellettuali, artisti, scrittori, registi e poeti che vivono e lavorano nelle strutture dismesse del vecchio porto marittimo all’estremità sud di  <placename> Manhattan </placename> . Il gruppo si è formato spontaneamente, come risposta alla necessità di stabilirsi in una zona meno cara di  <placename> Uptown </placename> , nel rispetto di quel fenomeno che prenderà il nome di gentrification: gli artisti si spostano dalle zone pregiate delle città per esplorare luoghi abbandonati e spesso malfamati che però offrono spazi ampi e condizioni di lavoro stimolanti.\n",
      "\n",
      "\t\t\t Il primo del gruppo è Fred Mitchell, si trasferisce a  <placename> Coenties Slip </placename>  nel 1951. Il suo loft passa a Robert Indiana nel 1956, lo stesso anno in cui si trasferisce nel quartiere Ellsworth Kelly. Jack Youngerman e sua moglie, Delphine Seyrig, affittano un edificio vicino e mettono alcune stanze a disposizione di diversi artisti, tra cui Agnes Martin. Nel 1960, anche James Rosenquist e Charles Hinman considerano lo Slip casa. L’acqua penetra presto nella loro ricerca, grazie a quegli studi che si affacciano sul ponte di  <placename> Brooklyn </placename>  e l’ <placename> East River </placename> .\n",
      "\n",
      "\t\t\t Gli artisti sono richiamati dalla presenza di alloggi economici, spazio, luce e per molti di loro la zona rappresenta una fuga dalla scena artistica dei quartieri alti e dal cosiddetto stile della Decima Strada che sta sorpassando il  <placename> Greenwich Village </placename> . Quello che trovano sono grandi edifici abbandonati disseminati di corde, alberi, assi, ruote di navi e tele per vele: le reliquie di un’industria scomparsa.\n",
      "\n",
      "\t\t\t Nascono lì le premesse per quell’espressione che presto dominerà il mercato americano: l’Espressionismo Astratto, la versione statunitense del linguaggio messo a punto in  <placename> Europa </placename>  da Ernst e Kokoschka, che oltreoceano perde il rapporto con la figura. La pittura diventa puro segno e gesto.\n",
      "\n",
      "\t\t\t Sebbene le ricerche dei nuovi inquilini siano spesso molto diverse, il collettivo trova conforto nell’energia creativa della neonata comunità, dove si respira un’atmosfera rilassata, priva di competizione.\n",
      "\n",
      "\t\t\t Si ritrovano a condividere le lamentele per le condizioni precarie dei loro alloggi: riscaldamento, acqua calda e servizi di base scarseggiano, ma in compenso il quartiere è ricco di bar dove potersi ritrovare a discutere. «Dipingevo per fare amicizia», avrebbe confessato Agnes Martin in un’intervista6, «e speravo di averne tanti quanti Mozart». Venendo da  <placename> Martin </placename> , l’affermazione risulta piuttosto sorprendente, vista la solitudine che la perseguiterà più tardi nella vita.\n",
      "\n",
      "\t\t\t La sua schizofrenia è nota a tutti: spesso si manifesta in stati di allucinazione, assenza di udito, catatonia. In occasione di un ricovero improvviso, i suoi amici organizzano una colletta per arruolare uno psichiatra molto rispettato, diventato amico della comunità per certe sue velleità da collezionista. Agnes accetta di sottoporsi alla terapia dell’elettroshock presso il  <placename> Bellevue Hospital </placename>  e nel giro di poche settimane riesce a rientrare a  <placename> Coenties </placename> : non è guarita, ma dopo questo fatto la sua malattia sarà sempre più vissuta come una questione privata. Impossibile comprendere quanto abbia determinato il suo lavoro.\n",
      "\n",
      "\t\t\t È piuttosto quella condizione di vita tra città e mare ad esercitare un effetto sottile ma percepibile sul lavoro di  <placename> Martin </placename> , in particolare sui suoi primi dipinti. Diverse opere realizzate a cavallo tra gli anni Cinquanta e Sessanta sembrano tele da vela drappeggiate, mentre altre assorbono il blu brillante del mare.\n",
      "\n",
      "\t\t\t I miei quadri non hanno né oggetti, né spazio, né tempo, né niente, né forme. Sono luce, leggerezza, sulla fusione, sull’assenza di forma che scompone la forma. Non penseresti mai alla forma dell’oceano o a quella dell’ <placename> East River7 </placename> .\n",
      "\n",
      "\t\t\t Martin resta affascinata dal lavoro di Mark Rothko perché a suo parere «raggiunge lo zero, in modo che nulla possa ostacolare la verità»8. Spinge così anche la sua pittura verso la ricerca di una perfezione spirituale, che la metta in contatto con la dimensione trascendente. Il suo lavoro è intriso di filosofia orientale e di una fede laica verso il potere dell’anima. Sulle sue tele incrocia linee, griglie e campi di colore estremamente sottili. Nei primi anni Sessanta crea tele quadrate sempre delle stesse dimensioni (6 x 6 piedi, 180 x 180 cm circa), ricoperte da griglie di grafite dense, minuscole e morbidamente delineate. Nella mostra Systemic Painting del 1966 al Solomon R. Guggenheim Museum, le sue maglie perpendicolari sono celebrate come esempi di arte minimalista e vengono esposte tra le opere di Sol LeWitt, Robert Ryman e Donald Judd, maestri acclamati del Minimalismo. A ben guardare, però, i dipinti di Agnes sono abbastanza diversi: conservano piccoli difetti e tracce inconfondibili della mano dell’artista, fatto imperdonabile per un artista minimalista. Nel corso degli anni, la dimensione spirituale diventa sempre più dominante nel suo lavoro, tanto da farle preferire di essere classificata come espressionista astratta.\n",
      "\n",
      "\t\t\t Ma a quel punto, molto è cambiato nella sua vita.\n",
      "\n",
      "\t\t\t Coenties Slip è stata un’esperienza intensa, ma brevissima. Già nel 1964, Robert Indiana si trasferisce in  <placename> Bowery Street </placename> , a  <placename> SoHo </placename> , che sta rapidamente diventando il nuovo quartiere creativo di  <placename> New York </placename> .  <placename> Martin </placename>  lascia la città nel 1967: dopo la morte di Ad Reinhardt decide di prendersi una lunga pausa dalla scena artistica americana. Torna nelle immense distese aperte del  <placename> New Mexico </placename>  dove ha trascorso la sua giovinezza, mondi lontani dal molo decrepito che per alcuni anni ha considerato casa. Adesso il suo lavoro è molto diverso da quello che realizzava da ragazzina, non guarda più alla forma organica, ispirata dalle piante del deserto, ma è diventato un mondo senza oggetti, senza interruzioni o ostacoli. Paragona la sua visione ad una spiaggia che attraversa per raggiungere l’oceano. In questi anni si dedica piuttosto allo studio e alla scrittura, percorre le strade del pensiero più che quelle della pittura.  <placename> Taos </placename>  è il pueblo dove matura questa inversione di rotta. Dopo diciotto mesi vissuti in un camper, Agnes decide di stabilirsi in questa località a duemila miglia da  <placename> New York </placename> , destinazione dei giovani decisi a vivere un’esistenza perennemente on the road, quelli a cui si ispireranno il movimento hippy e registi come Dennis Hopper, autore di Easy Rider, che documenterà la sua esperienza di quegli anni a  <placename> Taos </placename>  con fotografie oggi divenute storiche.\n",
      "\n",
      "\t\t\t Agnes Martin decide di mettere radici e costruisce tre complessi abitativi con le proprie mani, servendosi di materiali tradizionali, fabbricando i suoi mattoni di adobe – un impasto di argilla, sabbia e paglia essiccato al sole – e trasportando grandi travi di legno col suo camion.  <placename> Versa </placename>  paglia e fango in telai rettangolari finché i mattoni non sono tutti asciutti e pronti per essere posati.\n",
      "\n",
      "\t\t\t Dopo la casa, si costruisce uno studio, una piccola struttura simile a un bunker costruita nel terreno per ottenere freschezza in estate e calore in inverno. Paradossalmente il lungo processo di creazione e costruzione dei mattoni conduce  <placename> Martin </placename>  verso il ritorno alla pittura.\n",
      "\n",
      "\t\t\t Nel 1974 riprende in mano la grafite per tracciare segni soprattutto su fogli di carta: il suo stile adesso non è più definito da quella delicata griglia, le sue composizioni mostrano schemi geometrici più audaci, lontani parenti delle sue prime opere. In questi dipinti, Agnes evoca la calda tavolozza del paesaggio arido del deserto, dove rimarrà per il resto della sua vita.\n",
      "\n",
      "\t\t\t Per progredire nella vita devi rinunciare alle cose che non ti piacciono. Smetti di fare le cose che non ti piace fare. Devi trovare le cose che ti piacciono. Le cose che sono accettabili per la tua mente. [...] Quando penso all’arte, penso alla bellezza. La bellezza è il mistero della vita. Non è negli occhi, è nella mia mente. Nella nostra mente c’è la consapevolezza della perfezione9.\n",
      "\n",
      "\t\t\t Concepiti come antidoti alla distrazione quotidiana, i suoi quadri sono il risultato di uno stato di concentrazione prolungata, favoriscono l’immersione nella calma, restano in equilibrio tra l’appropriazione del tratto e il suo dileguamento. La mano di Agnes è dissimulata nell’apparente impersonalità dei quadri e al contempo si palesa nell’irregolarità delle linee e nell’intermittenza dei segni. Sono stati la terapia migliore alla sua schizofrenia, proiezioni nella quiete, dove i nostri occhi restano irretiti senza subire un atto di prepotenza.\n",
      "\n",
      "\n",
      "\n",
      "\n",
      "\n",
      "Le scarpette di Marisa Merz (1926-2019)\n",
      "\n",
      "\n",
      "\t\t\t Per entrare in contatto profondo con un’artista intensa e sfuggente come Marisa Merz si deve partire dalla sua casa. O, meglio, dalle sue case, quella di  <placename> Milano </placename> , affacciata sull’ <placename> Arco della Pace </placename> , e quella di  <placename> Torino </placename> , da cui si vede il brulicare del mercato di  <placename> Porta Palazzo </placename> . Al contrario di suo marito Mario, Marisa non ha mai avuto uno studio: ha sempre lavorato a casa. E sul soffitto del suo appartamento di  <placename> Torino </placename>  espone nel 1966 quelle che vengono considerate le sue prime opere: Living Sculptures, fogli di alluminio avvolti in modo da restare sospesi nel vuoto a crea­re forme morbide e mobili, strati curvi, paralleli e sovrapposti su cui l’artista interviene con lo spray, come modelli di corpi abbandonati da riportare in vita col colore. Sono «sculture viventi» perché assumono una foggia autonoma, dove l’intervento dell’artista è apparentemente minimo. Nascono da un materiale inanimato come il metallo, ma sembrano elementi organici. Marisa si fa fotografare volentieri accanto a loro, come se fossero ospiti della sua dimora. In quel momento ha superato i quarant’anni. Il suo non è un esordio giovanile. Anzi, a dir la verità, quello che la Merz ha fatto prima di incontrare Mario si perde nella vaghezza dei racconti e del sentito dire: si parla di un’esperienza come ballerina – e il modo in cui cammina, sfiorando il terreno e spesso in punta di piedi, potrebbe confermarlo –, mentre c’è chi è convinto che da ragazza sia stata anche modella di Felice Casorati. In realtà, non esistono documenti o suoi racconti che confermino come si sia avvicinata all’arte: Marisa – che all’anagrafe si chiama Maria Luisa – a partire dagli anni  <placename> Sessanta </placename>  è un tutt’uno col marito, di cui condivide ogni passo, pur conservando una sua ricerca personale e privata, che si mostra in pochissime occasioni pubbliche. Per la forza del suo lavoro viene accolta nelle mostre che Germano Celant dedica all’Arte Povera, come la celebre Arte povera più azioni povere presso gli  <placename> Arsenali </placename>  di  <placename> Amalfi </placename>  nel 1968, o nelle manifestazioni internazionali più all’avanguardia, quali Documenta a Kassel (1980) e la Biennale di Venezia (1982), dalla quale riceverà il Leone d’oro alla carriera nel 2013. Unica artista donna annoverata all’interno di questa esperienza fondamentale per l’arte italiana del secondo Novecento, Marisa realizza un lavoro potente che spesso nasce dalla pratica quotidiana della vita familiare. Altalena per Bea (1968) è una superficie triangolare appesa al soffitto dedicata a sua figlia. I numerosi quadrati in filo di rame sono il frutto di lunghe sedute di lavoro a maglia tra le pareti domestiche, su una sedia che finisce poi per far parte di una sua installazione (1966). Materiali dell’industria più moderna, il nylon e il rame, sfilano docili sotto i suoi gesti esperti per diventare elementi con cui occupare lo spazio – quadrati appesi al muro e sospesi nel vuoto – oppure elementi da indossare. I titoli di alcuni suoi lavori sono rivelatori del repertorio filosofico e letterario cui attinge: Ad occhi chiusi, gli occhi sono straordinariamente aperti, Il cielo è un grande spazio e Poesia senza titolo. Nel 1975 il fotografo Claudio Abate la immortala mentre guarda la luna piena seduta di fronte ad una finestra della  <placename> Galleria L’Attico </placename>  di Fabio Sargentini. Marisa pianta i piedi al muro: indossa un paio di scarpette intrecciate da lei stessa. Il suo corpo minuto e delicato ha dato forma all’opera. Nella stessa occasione, Mario e Marisa coinvolgono Claudio in una fuga alla spiaggia di  <placename> Fregene </placename> : le scarpette vengono fotografate sulla battigia, quasi abbandonate alle onde del mare che potrebbero rapirle, mentre Mario solleva rotoli di tessuto che Marisa utilizzerà in un suo lavoro. La casa, la famiglia, i rapporti umani sono il collante che tiene insieme un lavoro raffinato e apparentemente docile. Lo sguardo della Merz passa dall’infinitamente piccolo, come la sezione di un filo di nylon, all’infinitamente grande, come il volo su un aereo dall’aeroporto di  <placename> Ciampino </placename> , affrontato per disegnare un triangolo nel cielo con la sua traiettoria, che lei trasmette via radio a Mario rimasto a terra. L’intreccio di linee, la mobilità del segno, l’inafferrabile trasparenza dell’immagine: Marisa si serve delle sue mani veloci per dipingere una serie di ritratti – forse autoritratti – su carta o tela e per plasmare teste in argilla, composte con quel tanto di materia che le sue mani possono contenere. Come accade per tutti gli artisti dell’Arte Povera, anche nel suo caso il lavoro consiste in un’infinita variazione di pochi temi, su cui si concentra una ricerca che sembra non raggiungere mai una conclusione. Quella della  <placename> Merz </placename>  è «un’opera in continuo divenire, un’opera che non ha datazione, perché Marisa torna continuamente sul suo lavoro, a prolungare una temporalità che concretamente non può essere bloccata»10.\n",
      "\n",
      "\t\t\t Senza titolo (1985) è un grande disegno blu, su cartoncino, appoggiato a un tavolo alto e stretto fatto di mensole di metallo. Poggiato apparentemente a caso lungo un muro, la base sopra un mobile, proietta una dimensione quotidiana che potrebbe sembrare dissacrante e modesta, ma costituisce l’orizzonte intimo e profondo dell’artista.\n",
      "\n",
      "\t\t\t Spesso compaiono riferimenti alla musica, a volte strumenti musicali veri e propri. In un lavoro del 1997 la forma di un violino realizzata in paraffina bianca è adagiata all’interno di un piccolo recipiente ricavato da un foglio di piombo ripiegato a mano per contenere dell’acqua. Un motore elettrico solleva l’acqua in modo così debole da farlo scorrere sulla superficie del violino, non prima di aver formato uno zampillo a forma di cuore. Come il nylon o il filo di rame, la paraffina è malleabile e può essere modellata facilmente a mano. Ma è anche fragile e si può sciogliere se viene a contatto con una fonte di calore, anche leggero. In questa fontana, l’acqua la protegge, mantenendola ad una temperatura mite: è un invito alla meditazione, favorita dal leggero gorgoglio che produce una delicata armonia naturale.\n",
      "\n",
      "\t\t\t Marisa Merz è la dimostrazione di come l’arte possa imporsi sulla scena internazionale senza gesti eclatanti o spettacolari: l’intensità di un lavoro può anche generare dall’interno di un appartamento, nel calore di una famiglia, dalla predilezione per l’assenza piuttosto che dal desiderio di apparire.\n",
      "\n",
      "\n",
      "\n",
      "\n",
      "\n",
      "Le  <placename> Nana di Niki de Saint Phalle </placename>  (1930-2002)\n",
      "\n",
      "\n",
      "\t\t\t Il Novecento è il secolo in cui trionfa l’avanguardia, non solo come definizione dei movimenti artistici ormai storicizzati, ma come atteggiamento condiviso in ogni ambito della creatività. Gli artisti e le artiste diventano lo strumento e il banco di prova dell’innovazione culturale, arrivando ad includere nel proprio lavoro categorie mai considerate prima.\n",
      "\n",
      "\t\t\t Una di queste, forse la più audace, è il «caso».\n",
      "\n",
      "\t\t\t Le opere d’arte nascono anche in virtù di fenomeni che l’artista provoca, ma non controlla. Si innesca un processo, registrando il risultato finale, senza intervenire nel mentre del suo svolgimento.\n",
      "\n",
      "\t\t\t Sono stati i Surrealisti ad inaugurare questa pratica: uno degli esempi più limpidi di questa progressiva deresponsabilizzazione dell’autore è il gioco del cadavre exquis. Realizzato per la prima volta nel 1925, a  <placename> Parigi </placename> , questo passatempo creativo consiste nel far comporre una frase da più persone (senza che nessuna possa conoscere l’intervento dell’altra) nella sequenza sostantivo-aggettivo-verbo-sostantivo-aggettivo. Il nome del gioco deriva dalla prima frase che viene ottenuta: «le cadavre exquis boira le vin nouveau» (il cadavere squisito berrà il vino nuovo). Lo stesso sistema viene ripetuto anche col disegno, utilizzando un foglio che ogni partecipante piega per nascondere la parte appena tracciata. Il gioco si inserisce nella ricerca surrea­lista dell’automatismo che affida un ruolo creativo alla casuale associazione degli elementi.\n",
      "\n",
      "\t\t\t Questo superamento del rapporto causa-effetto tra l’atto creativo e l’oggetto creato è alla base delle opere che a partire dal 1961 concentreranno l’attenzione di critica e mercato su Niki de Saint Phalle.\n",
      "\n",
      "\t\t\t Un giorno, Niki ruba una camicia all’uomo che sta frequentando, la appende all’interno di un quadro, colloca un bersaglio al posto della testa e comincia a colpirlo con le freccette. Una sorta di quadro-vudù. Stimolata dal gesto, si procura un fucile e appende di fronte ad un’altra tela sacchetti di colori e buste ripiene di uova, succo di pomodoro o spaghetti: preme il grilletto e le fa esplodere sul quadro. Nessuno prima di lei ha mai dipinto a colpi di fucile. Nessuno ha fatto della pittura un atto così liberatorio, che Niki decide di condividere con il pubblico. Un gallerista di  <placename> Parigi </placename>  organizza una mostra dove il pubblico può a sua volta sparare sui quadri. Quando questa performance arriva a  <placename> New York </placename> , il successo dell’artista diventa planetario.\n",
      "\n",
      "\t\t\t Nel 1961 ho sparato su mio papà, su tutti gli uomini, sui piccoli, sui grandi, sugli importanti, sui grossi, su mio fratello, la società, la chiesa, il convento, la scuola, la mia famiglia, tutti gli uomini, ancora su mio papà, su me stessa11.\n",
      "\n",
      "\t\t\t In questo lavoro Niki si libera dell’angoscia che si porta dietro fin dall’infanzia, che all’apparenza sembrerebbe serena e invidiabile. Nasce in una famiglia aristocratica e cresce a  <placename> Neuilly-sur-Seine </placename> , uno dei quartieri più esclusivi a nord di  <placename> Parigi </placename> . Il padre è un uomo d’affari francese, la madre ha ereditato una grande fortuna dalla sua famiglia americana. La bambina si divide tra  <placename> New York </placename>  e la  <placename> Francia </placename> , dove per lo più frequenta un castello abitato da parenti piuttosto eccentrici, che l’estate girano nudi per il parco e le insegnano a leggere i tarocchi. Niki passa la maggior parte del tempo con loro, trascurata dalla madre che si dedica soprattutto alla mondanità.\n",
      "\n",
      "\t\t\t Non sorprende che la ragazza compia gesti importanti di nascosto da questa distratta famiglia. A diciassette anni sposa – senza che nessuno lo sappia – un coetaneo di buona estrazione, che sarebbe destinato a diventare avvocato, ma preferisce scrivere poesie. Niki è attratta dal suo carattere creativo e strampalato. Nel giro di pochi anni arrivano Laura e Philip, due figli che la coppia cresce del tutto impreparata al ruolo di genitori.\n",
      "\n",
      "\t\t\t Nel 1952 si trasferiscono a  <placename> Parigi </placename> , dove vivono dei servizi fotografici per i quali posa lei e della rendita assicurata dalla nonna del marito. Quando però lui scopre le idiosincrasie della moglie, donna fragile e insicura, che nasconde un fucile sotto il letto, la convince a farsi curare con l’elettroshock. È il destino di molte artiste dell’epoca, quello di finire in un ospedale psichiatrico, condizione che spesso agevola la scoperta dell’arte. In manicomio Niki comincia a pasticciare con la colla e col collage. Rientrata a casa, decide di diventare un’artista. All’inizio, è soprattutto la scelta che la salva dal pericolo di impazzire del tutto. Si immerge nei musei e nelle chiese di  <placename> Parigi </placename> , dove trova l’energia e le idee per generare quella che diventerà la sua icona: la  <placename> Nana </placename> . Figure femminili dalle forme abbondanti, dal carattere trascinante e fortemente ludico, le  <placename> Nana </placename>  sono la sua via d’uscita, ma anche lo strumento per diffondere nel mondo una positività ritrovata.\n",
      "\n",
      "\t\t\t Qualche anno dopo farà la conoscenza dell’artista surrealista Jean Tinguely, con il quale condivide il fuoco dell’arte. È l’incontro che le cambia la vita. Nel 1957 si separa dal marito e va a convivere con Tinguely, col quale inizia una collaborazione duratura, nella quale lei mette mano alle sculture cinetiche del compagno e lui contribuisce al progresso dell’immaginario della scultrice.\n",
      "\n",
      "\t\t\t Quando non sono in viaggio per le loro mostre, vivono in un albergo abbandonato nella campagna a sud di  <placename> Parigi </placename> , che Jean ha risistemato da solo in modo creativo, abbattendo muri e allargando finestre in pieno inverno, costringendo Niki a sopportare temperature glaciali. Ma lì ciascuno ha il proprio spazio. È qui che Niki produce le prime  <placename> Nana </placename>  a tre dimensioni. Quella per il  <placename> Moderna Museet di </placename>  Stoccolma pesa ventisei tonnellate: è talmente monumentale da poter accogliere i visitatori, che entrano attraverso la sua vagina.\n",
      "\n",
      "\t\t\t Preparo il modellino in scala ridotta e lo dipingo. Jean le inserisce un planetario nel seno sinistro, un milk bar e una macchina per distruggere le bottiglie in quello destro. La HON (così decidemmo di chiamarla, significa Lei in svedese) giace sul dorso con le gambe piegate, per entrare si deve passare attraverso il sesso, e all’interno il visitatore può trovare svaghi di vario genere. In una gamba una galleria di falsi Paul Klee, Matisse ecc., tutti eseguiti per l’occasione dal critico d’arte svedese Ulf Linde.\n",
      "\n",
      "\t\t\t In una delle ginocchia Jean colloca la panchina degli innamorati, un vecchio divano di velluto piuttosto comodo, trovato al mercato delle pulci sotto il cui sedile colloca alcuni microfoni per registrare le conversazioni e trasmetterle in altre parti della scultura. Realizza anche una radio-scultura molto divertente. Pontus vuole proiettare nel braccio sinistro il primo film di Greta Garbo, della durata di quindici minuti; i posti a sedere sono dodici, dentro la testa Per Olof Ultvedt costruisce un cervello in legno animato da motori.\n",
      "\n",
      "\t\t\t La  <placename> Nana </placename>  è sdraiata e incinta e, per una serie di scale e gradini, si può giungere alla terrazza sopra il pancione da dove si gode una vista panoramica dei visitatori pronti ad entrare e delle gambe vistosamente dipinte. Nulla di pornografico, la HON è dipinta come un uovo di Pasqua, con quegli stessi colori squillanti che ho sempre usato e amato. È come una grande dea della fertilità comodamente adagiata nella sua immensità, pronta ad accogliere generosamente migliaia di visitatori che assorbe, divora e ripartorisce. Giunge quasi al soffitto e occupa gran parte dell’enorme sala12.\n",
      "\n",
      "\t\t\t Con Tinguely apprende a gestire anche sculture in movimento, come la  <placename> Nana fontana </placename>  che installa a  <placename> Ginevra </placename>  nel 1969. Per la prima volta la statua si anima con l’acqua che sgorga dal suo seno, sprigionando un’energia e una joie de vivre che diventerà il segno più ricorrente dei suoi interventi pubblici.\n",
      "\n",
      "\t\t\t La relazione con Tinguely si trasforma nel corso del tempo: resteranno sempre molto vicini, anche se non più amanti. Lui le è accanto nelle commissioni pubbliche che le arrivano da tutta  <placename> Europa </placename> : crea una  <placename> Nana </placename>  piscina nel  <placename> Sud </placename>  della  <placename> Francia </placename> , un Golem parco giochi a Gerusalemme, disegna costumi di scena, gioielli, perfino un profumo.\n",
      "\n",
      "\t\t\t Ma sarà l’incontro con Marella Caracciolo Agnelli a segnare l’inizio di una nuova fase: la realizzazione di un parco in  <placename> Toscana </placename>  a cui si dedicherà fino all’ultimo giorno. Sulla falsariga del  <placename> Parc Güell di Gaudí </placename> , nel 1978 Niki accetta il dono di un terreno presso  <placename> Garavicchio </placename> , in  <placename> Maremma </placename> . Decide di riempirlo di sculture monumentali variopinte, ispirate ai ventidue arcani maggiori contenuti nel mazzo dei tarocchi. Finalmente può fondere l’interesse per la magia con la forza etica delle sue statue. Quando nel 1991 Jean scompare – subito dopo aver inaugurato una fontana realizzata a quattro mani accanto al  <placename> Centre Pompidou – </placename> , si tuffa con ancora maggiore entusiasmo nell’impresa del  <placename> Giardino dei Tarocchi </placename> , un felice connubio tra arte e architettura. Infatti utilizza il linguaggio dell’arte, ma ha la dimensione umana e abitabile dell’architettura. L’opera richiede diciassette anni di lavoro e una spesa di dieci miliardi di lire, che Niki finanzia interamente con la vendita delle sue opere. Al centro spicca l’ <placename> Imperatrice-Sfinge </placename> , nella quale l’artista abita per lunghi periodi durante i lavori: uno spazio senza angoli, la stanza da letto e la cucina ricavate nelle mammelle di quella che appare una Grande Madre. Le forme delle sue  <placename> Nana ciclopiche </placename> , le loro pose, i colori rimandano ad una dimensione spirituale che si muove nella dimensione esoterica tanto cara all’artista. Niki diventa una sorta di sciamana che plasma la sua città manipolando gli edifici delle città medievali: il castello, la corte, la prigione sono uniti da viottoli sui quali l’artista incide pensieri, numeri, citazioni che invitano alla meditazione. Il  <placename> Giardino dei Tarocchi </placename>  è il testamento spirituale della  <placename> Saint Phalle </placename> , col quale ha lasciato un segno profondo nel paesaggio italiano.\n",
      "\n",
      "\n",
      "\n",
      "\n",
      "\n",
      "I ritratti di Elisabetta Catalano (1941-2015)\n",
      "\n",
      "\n",
      "\t\t\t Ci sono carriere che nascono da incontri fortuiti, opportunità inaspettate che cambiano la direzione di un percorso e sollecitano talenti sopiti.\n",
      "\n",
      "\t\t\t Quella di Elisabetta Catalano inizia sul set di un capolavoro del cinema italiano del 1963. Nel film Otto e ½ Federico Fellini le affida il ruolo di Matilde, la cognata di Guido, interpretato da Marcello Mastroianni. Malgrado sia doppiata da Luisella Visconti, col suo volto spigoloso, il caschetto biondo e la sua innata eleganza riesce a costruire un personaggio snob e civettuolo, che esprime tutta la sua sfiducia nei confronti del protagonista, un regista alle prese con la mancanza d’ispirazione. Nel tempo libero, tra una posa e l’altra, Elisabetta comincia a scattare immagini con una vecchia macchina del padre: le sue fotografie verranno pubblicate sull’«Espresso» e sul «Mondo». È l’inizio di un’altra avventura. Capisce presto che il lavoro dietro la macchina da presa le interessa molto di più e si concentra nel trasformare questa attività iniziata per caso in una professione. Le sue collaborazioni si assestano subito su livelli altissimi: lavora per «Vogue Italia», «Harper’s Bazaar» e altre numerose testate italiane e straniere. Nel 1971 realizza alcuni shootings a  <placename> New York </placename>  per «Vogue America» e a  <placename> Parigi </placename>  per «Vogue Francia», fotografando per la moda personaggi dello spettacolo e della vita sociale. Piace il suo sguardo che sa coniugare un’attenzione formale alla spontaneità degli atteggiamenti. È una fotografa molto rigorosa ed esigente, che scava nella personalità dei suoi soggetti e li colloca in pose mai banali.\n",
      "\n",
      "\t\t\t Ma anche il lavoro per la moda presto si rivela per lei ripetitivo e arido.\n",
      "\n",
      "\t\t\t Negli anni Settanta decide di dedicarsi totalmente ad approfondire il suo rapporto con il mondo dell’arte contemporanea. Sono anni eccezionali, in cui  <placename> Roma </placename> , la città in cui vive e lavora, è il crocevia delle esperienze d’avanguardia più vivaci d’ <placename> Europa </placename> . Ci sono galleristi come Fabio Sargentini, critici come Achille Bonito Oliva o animatrici culturali come Graziella Lonardi che propongono iniziative destinate a fare storia. Sono gli anni di Vitalità del negativo al  <placename> Palazzo delle Esposizioni </placename>  o Contemporanea al parcheggio di  <placename> Villa Borghese </placename> , le stagioni in cui in un garage di via Beccaria il giovane Sargentini lascia agli artisti dell’ <placename> Arte Povera </placename>  carta bianca per trasformare il suo spazio seminterrato in un mondo sempre diverso e spiazzante.\n",
      "\n",
      "\t\t\t Elisabetta è sempre in prima linea, documenta le opere, soprattutto quelle più effimere, realizza immagini che rimarranno nel tempo uno dei rari documenti di performance avvenute una sola volta. In queste occasioni emerge la sua straordinaria sensibilità, che riesce ad instaurare relazioni particolari con gli artisti della sua generazione. Passano tutti nel suo studio, per farsi ritrarre da lei: Alighiero Boetti, Joseph Beuys, Gino De Dominicis (che userà il suo ritratto anche come opera), Gilbert & George, Jannis Kounellis, Eliseo Mattiacci, Mario Merz, Michelangelo Pistoletto, Gilberto Zorio. Alcuni decidono di allargare la collaborazione con Elisabetta, coinvolgendola nella rimessa in scena di alcune azioni, solo con l’obiettivo di fotografarle. Nel 1972 Cesare Tacchi ripete la sua Painting nello studio della  <placename> Catalano </placename> , riapparendo da dietro un vetro dove ha cancellato il suo segno pittorico; Vettor Pisani allestisce la prova generale di Lo scorrevole davanti al suo obiettivo, un’azione ispirata a Man Ray che presenterà alla Documenta di Kassel; Joseph Beuys trasformerà la semplice posa per un ritratto in una performance estemporanea in cui offrirà all’obiettivo un dono invisibile. Gli artisti si fidano di Elisabetta.  <placename> Sanno </placename>  che il suo sguardo non tradirà mai la loro visione. C’è però un artista col quale la fotografa collabora più di tutti gli altri: Fabio Mauri. Il loro rapporto inizia con la serie fotografica  <placename> Europa </placename>  bombardata (1978), una performance molto complessa programmata per la chiesa di Santa Lucia a  <placename> Bologna </placename> : l’artista non riuscirà a completarla, anche per un tentativo di censura dovuto ai contenuti di denuncia nei confronti della crudeltà dell’olocausto. Difficilmente documentabile in una immagine fotografica, la  <placename> Catalano </placename>  decide di coinvolgere la modella Danka, rappresentazione della Giovane Germania nella performance, facendole assumere una posa estremamente espressiva che denuncia le colpe di quella tragedia. Il contributo di Elisabetta non si limita mai alla registrazione di un momento dell’azione, ne costituisce un’evoluzione. Nella performance Ebrea, Fabio Mauri colloca una ragazza nuda di fronte ad un piccolo specchio: il pubblico la osserva mentre si taglia i capelli e con le ciocche forma sullo specchio il disegno della  <placename> Stella di David </placename> . Quel simbolo appare anche sul suo petto, accanto ad un numero, come accadeva agli ebrei vittime della discriminazione razziale. La fotografia che la  <placename> Catalano </placename>  dedica a quest’opera è molto diversa. La ragazza è seduta, si sfiora la pianta del piede destro con le dita, lo sguardo coperto da una selva di capelli ricci. La luce radente esalta il simbolo ebraico sul petto: è triste, forse stanca, vittima innocente. Fabio Mauri utilizzerà sempre questa foto, realizzata a quattro mani, come immagine ufficiale dell’opera. Anzi, meglio, come opera a tutti gli effetti. Elisabetta interpreta nel modo più efficace il ruolo della fotografa d’arte, in un’epoca che avrebbe rischiato di non lasciare alcuna traccia delle opere prodotte da un’intera generazione. Nell’imbarazzo di dover sovrapporre il suo sguardo a quello degli autori delle azioni, lei sceglie la strada della collaborazione, che viene molto apprezzata dagli artisti. Il suo sguardo discreto si impone nel gesto creativo, contribuendo ad aggiungere significati e a determinare la memoria di tante opere che hanno fatto la storia dell’arte contemporanea prodotta da un’intera generazione.\n",
      "\n",
      "\n",
      "\n",
      "\n",
      "\n",
      "I «selfie» di Francesca Woodman (1958-1981)\n",
      "\n",
      "\n",
      "\t\t\t Chissà quali erano le reali aspettative di Francesca Woodman, quel giorno che si presentò a Giuseppe Casetti, proprietario della libreria romana Maldoror, mostrandogli le sue fotografie. Non aveva nemmeno vent’anni, ma aveva già accumulato una grande quantità di scatti che dimostravano una chiarezza di vedute piuttosto insolita per una persona così giovane. È giunta a  <placename> Roma </placename>  dagli  <placename> Stati Uniti </placename>  per frequentare i corsi che la  <placename> Rhode Island School of Design </placename>  mette a disposizione dei suoi studenti in  <placename> Italia </placename> . L’esperienza romana costituirà il momento più intenso del suo percorso artistico. A  <placename> Roma </placename>  stringerà amicizia con altri artisti, come la pittrice Sabina Mirri o Giuseppe Gallo, frequenterà la  <placename> Galleria Ugo Ferranti </placename> , una delle situazioni di proposta più vivaci della capitale, e condurrà la sua ricerca, tanto originale quanto fugace.\n",
      "\n",
      "\t\t\t Apparentemente semplici e immediate, le sue fotografie celano uno studio profondo del rapporto tra il suo corpo e lo spazio circostante, che si tratti di un ambiente naturale o di un’architettura. Quando non buca l’obiettivo con lo sguardo, gli autoritratti della Woodman la vedono sfocare i contorni a causa del movimento.\n",
      "\n",
      "\t\t\t Ha solo quattordici anni quando realizza il suo primo autoritratto, nel quale inserisce anche il filo che collega la macchina al pulsante dell’autoscatto, manifestando una sorprendente coscienza della narrazione del processo creativo. I capelli le coprono il viso, in un gioco tra visibile e nascosto che continuerà ad appassionarla in tutta la ricerca successiva.\n",
      "\n",
      "\t\t\t Woodman si spoglia per trovare risposte sulla propria identità. Fotografa il proprio corpo con estrema naturalezza, documentando il suo mutamento negli anni, dall’adolescenza all’età adulta, ma spesso non lo rivela del tutto, lo tiene nascosto dietro mobili e oggetti, carta da parati, piante, specchi. Non c’è alcun intento di denuncia o presa di posizione politica in queste immagini: il corpo di Francesca esplora il rapporto tra pieni e vuoti nello spazio, quello tra presenza e assenza e la consapevolezza di sé, che nelle sue foto è soggetto e oggetto allo stesso tempo, autrice consapevole e oggetto esplorabile, fuori da qualsiasi simbolismo. Il suo uso del corpo verrà da molti considerato un atto femminista di affermazione della presenza individuale, ma si tratta di riletture postume, perché lei non sembra interessata ad alcuna affermazione politica. È a livello formale, invece, che il suo lavoro è perentorio e deciso, tanto da ispirare artiste come Cindy Sherman, Sophie Calle e Nan Goldin.\n",
      "\n",
      "\t\t\t L’avventura romana, molto intensa sul piano umano, si rivela un fallimento. Francesca torna a  <placename> New York </placename> , dove deve accontentarsi di svolgere qualsiasi lavoro, dalla segretaria alla modella fino all’assistente per altri fotografi. Non smette di mandare in giro il suo portfolio, nella speranza che una rivista o una galleria possano permetterle di metter su una carriera professionale. Al ritardo delle risposte si aggiunge il rifiuto da parte della National Endowment for the Arts, l’agenzia federale che supporta i giovani artisti. Gli apprezzamenti ricevuti in  <placename> Italia </placename>  dai suoi colleghi l’hanno illusa: negli  <placename> Stati Uniti </placename>  resta una fotografa invisibile, uno dei casi più clamorosi di talento non riconosciuto.\n",
      "\n",
      "\t\t\t Sottoposta a continue delusioni, interrompe il suo percorso creativo sul nascere. Nel gennaio del 1981, a ventidue anni, meno di quattro anni dopo l’incontro con Casetti e pochi giorni dopo l’uscita del suo unico libro d’artista, Some Disordered Interior Geometries – composto da una serie di fotografie che si relazionano ai precetti di un vecchio libro scolastico di geometria –, si lancia dal tetto del palazzo in cui abita.\n",
      "\n",
      "\t\t\t Cinque anni dopo viene organizzata la sua prima mostra postuma, e presto la critica femminista del tempo si appropria della figura della giovanissima e geniale artista suicida, come feticcio ideale per un discorso critico incentrato sull’esposizione del corpo femminile nudo utile a criticare il morboso sguardo maschile.\n",
      "\n",
      "\t\t\t Incredibilmente prolifica, Woodman, negli appena otto anni in cui lavora prima di togliersi la vita, produce oltre diecimila negativi e ottocento stampe, di cui ne risultano pubblicate ed esibite poco più di un centinaio. In una che compare nel suo libro d’artista è appuntato questo messaggio a Casetti, che sembra una icastica descrizione del modo in cui ha vissuto intensamente la sua breve esistenza:\n",
      "\n",
      "\t\t\t Questa è l’ultima pagina di una storia. Io da piccola leggevo sempre al contrario e adesso sono un po’ così... contraria. In bocca al lupo. La tua amica del  <placename> cuore13 </placename> .\n",
      "\n",
      "\n",
      "\n",
      "\n",
      "\n",
      "I «freaks» di Diane Arbus (1923-1971)\n",
      "\n",
      "\n",
      "\t\t\t Troppo prevedibile per lei fotografare persone comuni. Troppo facile invitare qualcuno a posare di fronte al suo obiettivo e immortalarne l’espressione, investigarne il carattere, fermarne un momento.\n",
      "\n",
      "\t\t\t Diane Arbus non è una ritrattista come tutti gli altri fotografi, perché il suo occhio è attratto dai freaks, da quelle meravigliose creature cui la natura assegna qualcosa in più della maggioranza: persone, che lei fotografa senza insistere sulla loro anormalità, seppure ne sia tremendamente affascinata. Alla ricerca di una profonda complicità, chiede loro di fissare l’obiettivo e basta.\n",
      "\n",
      "\t\t\t Il suo è un lavoro anomalo, rivolto a figure marginali che diventano protagoniste di una ricerca così inedita da influenzare gran parte della fotografia del Novecento.\n",
      "\n",
      "\t\t\t È un lavoro controcorrente, come l’intera sua vita.\n",
      "\n",
      "\t\t\t I genitori non approvano il suo matrimonio precoce con Allan Arbus, un commesso che lavora presso i Grandi Magazzini Russek’s, che appartengono alla famiglia materna di Diane. Per amore della ragazza, decidono però di sostenere i giovani sposi, commissionando loro un servizio fotografico per una campagna pubblicitaria. È il primo approccio della ragazza con un obiettivo. Ben presto il marito viene arruolato come fotografo nell’esercito e al suo ritorno dal fronte decide che quella sarà la sua professione: nasce così lo Studio Diane & Allan Arbus. Si tuffano nel mercato pubblicitario della moda: le loro immagini compaiono su «Harper’s Bazaar», «Glamour», «Seventeen», «Vogue». Quindici anni appassionanti, in cui realizzano un lavoro a quattro mani che riscuote grande successo nelle riviste di settore. Ma proprio quando  <placename> Arbus </placename>  è diventato un marchio apprezzato, Diane decide di interrompere la collaborazione e prendere una strada autonoma. Il suo nuovo percorso professionale passa dalla visione del film Freaks, realizzato da Tod Browning nel 1932. La pellicola mette in scena le relazioni amorose tra i personaggi di un circo, il nano innamorato di Cleopatra, che in realtà ha una storia con Ercole, l’uomo forzuto. I due amanti organizzano l’omicidio del nano, ma devono affrontare l’accanimento dell’intera comunità di freaks, che deturpano per vendetta il corpo della donna. Le tagliano le gambe, cavano gli occhi, schiacciano le mani e le mozzano la lingua. Il proprietario del circo pensa bene di presentarla al pubblico come la «donna gallina». Un film dai chiari risvolti macabri, che in  <placename> Inghilterra </placename>  verrà vietato per trent’anni e deve il suo successo allo sguardo del regista, che non cede ad alcuna pietà nei confronti di quelle creature.\n",
      "\n",
      "\t\t\t Diane ne resta affascinata, pare che lo guardi decine di volte.\n",
      "\n",
      "\t\t\t Negli anni Sessanta è facile vederla con la sua Nikon 35mm sempre negli stessi posti: al  <placename> Club 82 di Lower Manhattan </placename> , tra i suoi eccentrici avventori, o all’ <placename> Hubert’s Museum </placename> , vicino a  <placename> Times Square </placename> , dove per 25 centesimi si può assistere allo spettacolo più incredibile di  <placename> New York </placename> . Lì si esibisce Olga, il cui viso è coperto da una ipertricosi che ha prodotto peli di oltre 33 centimetri; accanto a lei c’è Susy, una donna dalla pelle rugosa e spessa come un elefante, oppure Zero, l’uomo che sfoggia un viso sfigurato dalle atrocità della Prima guerra mondiale; seducente è la Principessa Wago mentre danza avvolta tra le spire di un pitone, strabiliante Lady Estelline mentre divora le spade. Un circo dei mostri a tutti gli effetti, che Diane ammira e rispetta. Si appassiona ai suoi protagonisti, così come a Moondog, un omone cieco con una grande barba che vaga tra la  <placename> 50th West </placename>  e la  <placename> 6th Avenue </placename> , o a Lauro Morales, il nano messicano che compare più volte nei suoi scatti nel corso degli anni. Non sono solo soggetti da immortalare per Diane, materiale su cui lavorare. La fotografa instaura un rapporto d’amicizia con loro, un legame di profondo rispetto. In quegli anni gira spesso per  <placename> New York </placename>  a piedi fotografando le persone, sempre in posa: malgrado la pubblicazione delle sue immagini provochi l’annullamento di alcuni abbonamenti, «Esquire» e «Show» continuano ad ospitare le sue serie. Sono opere d’arte che citano i classici della letteratura anglosassone: The Vertical Journey si riferisce al viaggio di  <placename> Alice </placename>  nel paese delle meraviglie, The Full Circle viene direttamente da Shakespeare. Le chiavi di lettura del suo lavoro sono molto più complesse di quanto possano apparire. Con l’acquisizione di sei sue fotografie da parte del MoMA, giunge il suo riconoscimento pubblico come artista. Presentate al pubblico, suscitano reazioni forti: spesso il personale del museo deve ripulire gli sputi dei visitatori dal vetro che le protegge. Diane diventa la «fotografa dei mostri». L’immersione nel lavoro non riesce a consolarla dalla pressione esercitata dal successo e dalle critiche. Nel 1970 la prestigiosa rivista «Art Forum» decide di pubblicare per la prima volta delle fotografie cominciando dalla sua serie Untitled (tipico titolo di un’opera d’arte concettuale), organizza corsi che registrano sempre il sold out, diventa un punto di riferimento per i giovani, che accompagna nelle manifestazioni contro la guerra nel Vietnam.\n",
      "\n",
      "\t\t\t Ma la sua fragilità prende il sopravvento: il 26 luglio 1971 – Diane ha quarantotto anni – ingerisce una dose eccessiva di barbiturici e si adagia nella vasca, tagliandosi le vene. Il suo corpo verrà ritrovato dopo due giorni. L’anno successivo, le sue fotografie sono alla Biennale di Venezia, la sua definitiva consacrazione.\n",
      "\n",
      "\n",
      "\n",
      "\n",
      "\n",
      "I corpi di Carol Rama (1918-2015)\n",
      "\n",
      "\n",
      "\t\t\t I Rama abitano a  <placename> Torino </placename> , in via  <placename> Digione </placename>  17: al civico 19 si trova l’atelier della pittrice Gemma Vercelli, dove  <placename> Carolina </placename>  posa come modella ed entra in contatto per la prima volta con la pittura.\n",
      "\n",
      "\t\t\t La serenità della sua famiglia si interrompe bruscamente quando la crisi del 1929 travolge anche l’attività del padre e costringe la madre ad aprire un negozio di vendita al minuto di «articoli di moda, novità e pelliccerie». Nel giro di pochi anni, il padre muore, forse suicida.\n",
      "\n",
      "\t\t\t Questo cambio improvviso di scenario ha un effetto dirompente su  <placename> Carolina </placename> , che inizia a dipingere da autodidatta per esorcizzare le delusioni.\n",
      "\n",
      "\t\t\t Compone donne nude ad acquerello, talvolta coi corpi amputati e su letti di contenzione o adagiate su sedie a rotelle, che non impediscono loro di esprimere un certo erotismo. Nei suoi dipinti intreccia dettagli di animali, oggetti e parti del corpo umano, manifestando una certa inclinazione allo scandalo e alla provocazione. L’operazione le riesce alla perfezione, visto che tutte le opere della sua prima personale verranno sequestrate. A nulla vale la giustificazione che si trattino di visioni derivate dai traumi della sua infanzia, come la morte improvvisa del padre e le psicosi della madre.\n",
      "\n",
      "\t\t\t Dopo il 1945 conosce Edoardo Sanguineti, che la accompagnerà per tutta la vita offrendole un’importante voce con cui confrontarsi e scrivendo testi per e su di lei.\n",
      "\n",
      "\t\t\t Nel 1952 firma il manifesto del MAC, il gruppo del Movimento Arte Concreta, con Atanasio Soldati, Gillo Dorfles, Bruno Munari e Gianni Monnet, che promuove la produzione di un’arte astratta, libera da qualsiasi riferimento al mondo esterno. In questo periodo l’arte della Rama vira verso la ripetizione di un modulo in infinite variazioni, seguendo fedelmente i dettami del movimento. Ben presto il suo segno si sposterà verso l’ <placename> Informale </placename> : tornerà a stesure di colore più dense e a composizioni astratte più serrate, che incontreranno l’interesse di Giuseppe Bertasso, titolare della galleria torinese La  <placename> Bussola </placename> , che nel 1957 le organizza la prima personale, cui ne seguiranno altre fino all’inizio degli anni Settanta.\n",
      "\n",
      "\t\t\t Carol espone quadri che integrano macchie di colore prodotte da gesti evidenti con il collage di oggetti, come occhi di bambola, scarti della lavorazione del metallo, siringhe, pietre, tappi in gomma e molto altro. Si tratta di materiali e oggetti di recupero, carichi di vissuto, che entrano nella composizione del dipinto. Sanguineti li chiama Bricolage, riproponendo il termine usato da Claude Lévi-Strauss in Il pensiero selvaggio, appena pubblicato in lingua italiana, arrivando a inserire in alcuni quadri la scrittura di propri versi.\n",
      "\n",
      "\t\t\t Nel 1971, un altro giro di boa:  <placename> Carol </placename>  rinuncia alle macchie e riduce all’essenziale il suo intervento sulla tela. Mutua dal lavoro di suo padre, che gestiva una carrozzeria, le camere d’aria delle gomme, che collocherà in frammenti dalle forme geometriche nei suoi quadri. A ben guardare, questi elementi formano segni che evocano falli, pezzi di budella, carne e superfici epidermiche.\n",
      "\n",
      "\t\t\t Nel 1980 Lea Vergine la inserisce all’interno della sua mostra L’altra metà dell’avanguardia.  <placename> Carol </placename>  esce dal suo isolamento torinese e comincia ad essere invitata da galleristi e musei internazionali. Giunge per lei un’intera sala personale alla Biennale di Venezia del 1993 – a cura di Achille Bonito Oliva –, una collettiva all’Institute of Contemporary Art di  <placename> Boston </placename>  nel 1996 e l’antologica allo  <placename> Stedelijk Museum </placename>  di Amsterdam nel 1998.\n",
      "\n",
      "\t\t\t Il coronamento di una carriera, che ha avuto un’accelerazione negli ultimi vent’anni, arriva nel 2003, quando la Biennale di Venezia le conferisce il Leone d’oro alla carriera.\n",
      "\n",
      "\t\t\t Un’esperienza vissuta sempre nel chiuso di un appartamento torinese, da dove non si è mai spostata fin dagli anni Quaranta. Proprio lì, oggi è possibile scoprire il suo lavoro, intimo e al contempo coraggioso.\n",
      "\n",
      "\n",
      "\n",
      "\n",
      "\n",
      "La materia di Eva Hesse (1936-1970)\n",
      "\n",
      "\n",
      "\t\t\t Trentaquattro anni vissuti sempre sull’onda della tensione e dell’incertezza, quelli di Eva Hesse. Supera talmente tanti traumi e imprevisti da rendere ancora più sorprendente la qualità del lavoro che riesce a produrre in soli dieci anni di carriera.\n",
      "\n",
      "\t\t\t Nasce ad  <placename> Amburgo </placename>  nel 1936 in una famiglia di ebrei osservanti. A due anni, i genitori mettono lei e sua sorella maggiore sul treno  <placename> Kindertransport </placename>  diretto in  <placename> Olanda </placename> , per sottrarle alle persecuzioni della Germania nazista. La famiglia riesce a riunirsi tre anni dopo in  <placename> Inghilterra </placename> , da dove salpa per emigrare negli  <placename> Stati Uniti </placename> . Si stabiliscono a  <placename> New York </placename> , ma il padre e la madre si separano presto. Lui si risposa, lei si suicida. A ventisei anni Eva si sposa con lo scultore Tom Doyle, dal quale divorzia dopo poco tempo. Nel 1969 le viene diagnosticato un tumore al cervello, al quale non sopravvivrà. Il 29 maggio del 1970 muore, dopo essersi sottoposta a tre operazioni.\n",
      "\n",
      "\t\t\t Tra gli amici che le restano accanto fino all’ultimo c’è l’artista Sol LeWitt, un giovane maestro, che attraverso le sue Structures e i suoi Wall Drawings, ma soprattutto grazie ai suoi numerosi scritti, mette le basi per la nascita dell’Arte Concettuale e del Minimalismo.\n",
      "\n",
      "\t\t\t La ripetizione di moduli, la composizione di opere giocate sul ritmo della struttura e la forza del segno geometrico impregnano la ricerca di Eva Hesse, che si muove tra il rigore minimalista e la precarietà informale.\n",
      "\n",
      "\t\t\t Col marito Tom Doyle, negli anni  <placename> Sessanta </placename>  ha l’opportunità di ottenere una residenza d’artista in  <placename> Germania </placename> , dove non ha nessuna voglia di tornare, sia per quello che rappresenta quel paese sia per la sua relazione matrimoniale, già piuttosto compromessa. Ma l’occasione è troppo stimolante per rinunciare. Per circa un anno Eva e Tom vivono e lavorano all’interno di una fabbrica tessile abbandonata nella regione della Ruhr. La struttura conserva ancora parti di macchine, utensili e materiali: le forme angolari di questi strumenti in disuso ispirano alla Hesse disegni e dipinti meccanici. La sua prima scultura è un bassorilievo dal titolo Ringaround Arosie (Girotondo). In una lettera scritta al suo caro amico Sol LeWitt, descrive questo lavoro come un «seno e un pene»: due cerchi sporgenti in filo elettrico rivestito di stoffa sopra una tavola di masonite, trattata con cartapesta. Sebbene inizialmente Hesse paragoni le forme a parti del corpo sia maschili che femminili, in seguito si riferirà all’opera come un «capezzolo rosa e uno bianco». Il titolo è un gioco di parole sulla popolare filastrocca e rende omaggio all’amica di Hesse Rosalyn Goldman, da poco rimasta incinta.\n",
      "\n",
      "\t\t\t Tornata a  <placename> New York </placename>  nel 1965, si dichiara definitivamente scultrice e inizia a sperimentare materiali non convenzionali che sarebbero diventati caratteristici del suo lavoro: lattice, fibra di vetro e plastica.\n",
      "\n",
      "\t\t\t La forza delle sue opere risiede nel fatto che riesce a superare la freddezza impersonale del Minimalismo, adattando la ripetizione dei moduli geometrici a strutture rese più drammatiche dai materiali non convenzionali che utilizza. Il critico Arthur Danto le definisce allegre, ironiche, quasi erotiche.\n",
      "\n",
      "\t\t\t Barry Schwabsky ha descritto il suo lavoro per il  <placename> Camden Arts Centre </placename>  di Londra in maniera icastica.\n",
      "\n",
      "\t\t\t Cose ripiegate, cose impilate, cose ritorte, cose avvolte e sciolte; cose ingarbugliate, cose smussate, cose abiette, cose con appendici e appendici prive di cose a cui collegarsi; elementi che hanno un aspetto coagulato, elementi che sembrano persi, scartati o maltrattati; forme che sembrano come se dovessero essere fatte di carne fresca, e forme che sembrano come se potrebbero essere state fatte di carne ma non avrebbero dovuto esserlo: si possono guardare queste cose, questi elementi, queste forme e sentire il brivido di una ineffabile nanosensazione, oppure si può lasciare che l’occhio passi accanto a loro senza alcuna reazione; forse puoi fare entrambe le cose allo stesso tempo14.\n",
      "\n",
      "\n",
      "\n",
      "\n",
      "\n",
      "La tenacia di Zaha Hadid (1950-2016)\n",
      "\n",
      "\n",
      "\t\t\t È l’unica donna che possa realmente fregiarsi del titolo di archistar, termine nato per descrivere quegli architetti in grado di realizzare edifici spettacolari, iconici quanto sculture. Se pensiamo che al momento della sua scomparsa – avvenuta prematuramente a sessantacinque anni – il suo studio aveva circa 400 dipendenti di 55 nazioni diverse ed era impegnato su progetti in 44 paesi del mondo, è facile comprendere quanto la sua firma fosse ricercata e facesse la differenza.\n",
      "\n",
      "\t\t\t Un traguardo raggiunto a costo di numerosi ostacoli e delusioni.\n",
      "\n",
      "\t\t\t Non sono mai mancate le critiche al suo lavoro, considerato spesso eccessivamente alla ricerca di forme stupefacenti, poco incline alla funzionalità degli spazi e al reale utilizzo che ne sarebbe dovuto scaturire. Ma Zaha Hadid persevera nella sua ricerca, anche quando comincia a ricevere solo rifiuti. Formatasi presso l’olandese Rem Koolhaas, apre il suo studio a  <placename> Londra </placename>  nel 1979. Il suo primo progetto vede la luce nel 1993. Nel mezzo quattordici anni di tentativi, concorsi vinti e mai realizzati, disegni e ipotesi che avrebbero spopolato solo a partire dalla fine del secolo. È l’imprenditore tedesco Willi Fehlbaum il primo a darle fiducia: nel suo centro di produzione delle sedie Vitra – al confine tra  <placename> Francia </placename> ,  <placename> Germania </placename>  e Svizzera –, le commissiona la stazione dei pompieri. L’edificio risulta così spaesante, con le sue pareti inclinate, i soffitti sbilenchi e i pavimenti irregolari, che i vigili del fuoco non lo utilizzeranno mai. Eppure,  <placename> Fehlbaum </placename>  lo considererà un fiore all’occhiello della sua collezione di architetture, che presso il  <placename> Vitra Center </placename>  annovera anche un auditorium di Tadao Ando e un museo di Frank Gehry, realizzato molto prima del  <placename> Guggenheim </placename>  di  <placename> Bilbao </placename> .\n",
      "\n",
      "\t\t\t Zaha Hadid ha quarantatré anni e da quel momento inizia una corsa inarrestabile che trasformerà il suo studio in un impero e lei in uno dei nomi più influenti del mondo dell’architettura internazionale.\n",
      "\n",
      "\t\t\t Quando nel 2004 vince il Pritzker Prize, il Nobel dell’architettura, nessuno si sofferma sul fatto che sia la prima donna ad ottenere tale riconoscimento: colpisce di più la sua giovane età e il fatto che abbia dalla sua parte una limitata quantità di opere realizzate. Tanto basta, però, a chiarire la sua visione rivoluzionaria dell’architettura, che qualcuno attribuisce alla sua laurea in matematica.\n",
      "\n",
      "\t\t\t Dagli oggetti di design agli aeroporti, dai musei alle case private, il segno di Zaha è inconfondibile. Figlia di quel linguaggio definito Decostruttivismo, costruisce edifici dalle geometrie instabili, scomponendo e disarticolando le forme e gli spazi, compenetrando interno ed esterno degli ambienti, sfruttando tutte le potenzialità di torsione e piegamento di materiali edili tecnologicamente avanzati come vetro, acciaio e cemento armato.\n",
      "\n",
      "\t\t\t Non c’è suo progetto che non desti polemiche e discussioni. Viene accusata di creare architetture più scenografiche che realmente utili allo scopo. Lei, tenace e convinta del proprio lavoro, continua a macinare premi. Il MAXXI di  <placename> Roma </placename>  le permette di aggiudicarsi lo Stirling Prize, malgrado si tratti di un museo che non tiene conto delle reali esigenze di una collezione, con quelle pareti curve.  <placename> Sorda </placename>  ad ogni stroncatura, continua a osare ogni volta che le viene concesso. Emblematico è il caso di uno degli ultimi progetti a cui si è dedicata, fino a pochi giorni prima di morire. Nel 2015 Zaha si aggiudica il concorso per il nuovo stadio olimpico di  <placename> Tokyo </placename> , destinato ad ospitare la cerimonia di inaugurazione e i principali eventi delle Olimpiadi programmate nel 2020.  <placename> Capace </placename>  di ospitare fino a ottantamila spettatori, la struttura prevede una spesa di due miliardi e mezzo di euro, un costo mai raggiunto da uno stadio nella storia. Un po’ il fatto che la Hadid abbia sbaragliato l’agguerrita concorrenza giapponese, un po’ il fatto che la nazione è reduce da disastri ambientali ed economici, come l’esplosione della centrale nucleare di  <placename> Fukushima </placename> , appena trapelano le notizie sull’impegno finanziario destinato allo stadio, monta una polemica feroce. Le difese messe in campo dall’architetta non bastano a convincere il governo e l’opinione pubblica che valga la pena proseguire su quella strada. Il suo progetto verrà messo da parte e sostituito da un edificio molto meno spettacolare, realizzato alla metà della spesa.\n",
      "\n",
      "\t\t\t La precoce scomparsa di Zaha potrebbe anche aver compromesso le sorti della vicenda, ma resta il fatto che in molti altri casi la sua assenza non ha determinato l’interruzione del lavoro. Attualmente lo  <placename> Studio Hadid </placename>  è ancora al lavoro su tanti progetti della titolare, che i suoi collaboratori stanno portando a termine. Le sue idee sono sopravvissute a lei, forse il miglior risultato che un architetto possa augurarsi.\n",
      "\n",
      "\n",
      "\n",
      "\n",
      "\n",
      "Il rigore di Gae Aulenti (1927-2012)\n",
      "\n",
      "\n",
      "\t\t\t Un’idea di ordine e geometria. Questo emana la figura severa dell’architetta Gaetana Aulenti, autrice della riconversione della  <placename> Gare d’Orsay </placename>  di  <placename> Parigi </placename>  in museo, ideatrice del  <placename> Museo d’arte catalana </placename>  di  <placename> Barcellona </placename> , di  <placename> Palazzo Grassi </placename> , delle ex  <placename> Scuderie del Quirinale </placename> .\n",
      "\n",
      "\t\t\t Sigaretta tra le dita, capelli bianchi cortissimi e calma, molta calma, mantenuta malgrado i gesti ampi delle braccia.\n",
      "\n",
      "\t\t\t Gae nasce in  <placename> provincia di Udine </placename> , la famiglia si stabilisce presto a  <placename> Biella </placename>  per ragioni di lavoro, ma in origine c’è molto  <placename> Sud </placename> . Un papà commercialista, figlio di un magistrato di  <placename> Trani </placename>  – in  <placename> Puglia </placename>  – e una madre napoletana il cui padre era un medico che insegnava a  <placename> Palermo </placename> . Negli anni Quaranta la famiglia  <placename> Aulenti </placename>  trascorre spesso le vacanze estive in villeggiatura in  <placename> Calabria </placename>  e durante un viaggio di ritorno nel 1944 la piccola  <placename> Gae </placename>  si trova a  <placename> Napoli </placename>  proprio nel momento in cui erutta il  <placename> Vesuvio </placename>  per l’ultima volta. Sono questi i ricordi meridionali più frequenti della  <placename> Aulenti </placename> , che comincia a studiare al liceo artistico di  <placename> Firenze </placename> , ma con la guerra è costretta a tornare al  <placename> Nord </placename> : quando sul collegio di  <placename> Torino </placename> , dove si è stabilita, cadono le bombe, torna a  <placename> Biella </placename> , dove termina i suoi studi privatamente.\n",
      "\n",
      "\t\t\t  <placename> Milano </placename>  arriva nel 1948, con il  <placename> Politecnico </placename> , e diventa la sua città. Ai corsi si ritrova con una cinquantina di colleghi in tutto, in una città che brulica di creatività: ci sono Luchino Visconti a teatro, le gallerie d’arte d’avanguardia, il cinema neorealista, la libreria Einaudi...  <placename> Milano </placename>  dopo la guerra è una città europea in grande fermento e Gae è una giovane architetta battagliera, che getta lo sguardo oltre Gio Ponti, interessandosi al razionalismo internazionale, a Gropius, Le Corbusier, Wright.\n",
      "\n",
      "\t\t\t Conseguita la laurea nel 1953, le sue prime esperienze professionali la vedono collaborare con Ernesto Nathan Rogers, che la assume come grafico e redattore della rivista «Casabella», da quasi trent’anni la bibbia dell’architettura contemporanea, una finestra aperta sulla sperimentazione e sulla qualità, grazie alla quale l’occhio prensile di Gae continuerà ad assorbire stimoli e a formarsi. Con Rogers lavora anche come assistente alla cattedra di  <placename> Composizione </placename>  architettonica, ma presto l’impegno accademico le va stretto e si getta nell’agone della produzione.\n",
      "\n",
      "\t\t\t Il suo primo progetto è legato al nome di Adriano Olivetti. Alla scomparsa di suo padre, nel 1960 si trova nella necessità di un lavoro più remunerativo. Luciana Nissim Momigliano, moglie dell’economista Franco, le procura un colloquio con Olivetti, al quale si presenta con la sua tesina di urbanistica, puntando sul lavoro che l’imprenditore sta portando avanti a  <placename> Ivrea </placename> . Al colloquio restano muti entrambi, lei per timidezza, lui per rispetto, ma ottiene il posto. Alla Olivetti inizia mettendo a frutto l’esperienza maturata a «Casabella»: comincia impaginando la rivista «Tecnica e organizzazione», conosce Giorgio Soavi e Renzo Zorzi e gradualmente riesce ad ottenere da Olivetti un incarico che più si addice alle sue aspettative. Per l’azienda di macchine per scrivere realizza uno showroom a  <placename> Parigi </placename>  e subito dopo uno a  <placename> Buenos Aires </placename> . Così comincia la sua vita di andata e ritorno con  <placename> Milano </placename> , che non si interromperà mai.\n",
      "\n",
      "\t\t\t Alla fine degli anni Sessanta conosce Gianni Agnelli e diventa la sua architetta di fiducia. Nel 1970 si occupa della ristrutturazione del suo appartamento a  <placename> Milano </placename> , in zona  <placename> Brera </placename> : nel suo curriculum definirà il progetto Casa di un collezionista, perché nell’idea della Aulenti quella casa deve prima di tutto girare intorno alla collezione di arte contemporanea dell’avvocato.\n",
      "\n",
      "\t\t\t Francis Bacon, Roy Lichtenstein, ma anche installazioni e pezzi di modernariato: pareti oblique, prese di luce imprevedibili, la casa viene progettata nei minimi dettagli, perché da subito Gae si occupa di disegnare gli spazi, ma anche di design industriale. Gli anni Settanta si dividono tra la creazione di residenze private tra  <placename> Pisa </placename> ,  <placename> Parma </placename>  e  <placename> Milano </placename> , nelle quali ha la possibilità di inserire anche i suoi oggetti d’arredo, quasi tutti particolarmente riusciti, visto che ancora oggi restano bestseller delle aziende per cui li ha disegnati.\n",
      "\n",
      "\t\t\t Gli anni Settanta vedono il suo esordio nella scenografia: collabora con Luca Ronconi al  <placename> Teatro Mediterraneo </placename>  di Napoli per Le astuzie femminili, un melodramma giocoso di Giuseppe Palomba.\n",
      "\n",
      "\t\t\t Lavorando per il teatro capisce il valore dell’azione per l’architettura: usava dire che in architettura una porta è solo una porta, sulla scena è molto di più, è un limite o un confine. Nel 1975 è la volta di un Barbiere di Siviglia all’Odéon di  <placename> Parigi </placename> , nel 1977 un Wozzeck alla  <placename> Scala </placename>  di  <placename> Milano </placename>  e ancora negli anni Ottanta Il viaggio a Reims per il Rossini Opera Festival di Pesaro, fino al Re Lear del 1995 al  <placename> Teatro Argentina </placename>  di  <placename> Roma </placename> . Ogni volta, sulla scena gli attori interagiscono con le sue forme pure: cubi a far da tavoli, pareti sghembe, luci zenitali e spazi ordinati. Il perfetto spazio scenico per un vulcano di idee come Ronconi.\n",
      "\n",
      "\t\t\t Purezza di forme, spazi regolari e al contempo sorprendenti sono quelli che inventerà per il progetto che la consacrerà architetta di fama internazionale: la creazione del  <placename> Musée d’Orsay </placename>  a  <placename> Parigi </placename>  dai volumi di una stazione dei primi del Novecento lungo la  <placename> Senna </placename> .\n",
      "\n",
      "\t\t\t Per questo progetto viene aspramente criticata. Si dice che sembri una «tomba», o una «prigione», o ancora che l’installazione è «fascista», sotto alcuni punti di vista. Alcune delle motivazioni dietro queste critiche spietate, che mal celano una certa insofferenza dei colleghi maschi per una collega donna assurta a tale prestigio, affondano le loro radici anche nell’impossibilità di catalogarla all’interno dei caratteri prestabiliti di uno stile architettonico definito. Nella loro sistematica incomprensione e condanna di qualcosa che stentano effettivamente a comprendere, quei giudizi diventano una sorta di punizione paternalista. Gae non si lascia scalfire dalle critiche e prosegue nella sua attività, che le propone una sfida dietro l’altra.\n",
      "\n",
      "\t\t\t È il 1983 quando l’amico Gianni Agnelli, acquisito con la FIAT  <placename> Palazzo Grassi </placename>  a  <placename> Venezia </placename> , affida a Gae Aulenti la cura del riallestimento di quello che tra gli anni Ottanta e i Novanta diventerà uno dei centri espositivi più prestigiosi del mondo, grazie alle sue strepitose mostre che spaziano dall’antico  <placename> Egitto </placename>  al contemporaneo. È proprio la versatilità del suo lavoro a permettere che iniziative così diverse ben si adeguino al medesimo spazio.\n",
      "\n",
      "\t\t\t Nel 2002 inaugura la nuova piazza Dante a  <placename> Napoli </placename> , dove la  <placename> Aulenti </placename>  si è occupata della stazione sotterranea della metropolitana, che ospita i calchi delle opere del  <placename> Museo Archeologico </placename>  e opere di arte contemporanea.\n",
      "\n",
      "\t\t\t Il suo orizzonte spazia volentieri anche nell’urbanistica.\n",
      "\n",
      "\t\t\t Risale al 2000 l’importante ristrutturazione di  <placename> piazzale Cadorna </placename>  a  <placename> Milano </placename> : pensiline (che ricordano le stazioni dell’ <placename> Ottocento </placename> ) e installazione al centro di una scultura di Claes Oldenburg e Coosje van Bruggen, che raffigura un gigantesco ago con filo colorato e un nodo. Un’opera vivace che rappresenta la laboriosità milanese, spezzando la severità del piazzale. Anche in questo caso l’architetta favorisce la pedonalizzazione, organizzando spazi e percorsi, con la difficoltà però di non poter modificare l’ambiente e le strutture circostanti.\n",
      "\n",
      "\t\t\t Gae Aulenti si è sempre mossa sul crinale tra segno puramente creativo ed efficienza della struttura, affermandosi come grande architetta che ha sottratto senso alle questioni di genere. Di fronte ad un suo progetto è sbagliato chiedersi quanto il suo essere donna abbia potuto influenzare il suo pensiero: basta riflettere sulla forma, che in ogni occasione ci spiazza e ci disorienta per la sua semplice e raffinata funzionalità.\n",
      "\n",
      "\n",
      "\n",
      "\n",
      "\n",
      "I buchi di Dadamaino (1930-2004)\n",
      "\n",
      "\n",
      "\t\t\t Il fatto che il nome d’arte Dadamaino derivi da un refuso di stampa la dice lunga sul carattere della ricerca di Edoarda Maino. Dada è il soprannome che sceglie per sé quando entra nel Gruppo Azimuth, una delle esperienze milanesi più all’avanguardia nella  <placename> Milano </placename>  dei primi anni Sessanta. È un momento molto fertile per la scena artistica del capoluogo, dove la ricerca di Lucio Fontana esercita un’influenza determinante in chiunque si avvicini al contemporaneo, inclusa Dada.\n",
      "\n",
      "\t\t\t È evidente nei suoi cosiddetti Volumi: tele su cui l’artista ha praticato uno squarcio enorme per eliminare del tutto la tentazione di usare il linguaggio informale allora dominante. Un taglio netto con la materia per ritornare a un’idea di purezza estetica attraverso il vuoto. L’idea evolve nei Volumi a moduli sfalsati, modellati su superfici plastiche. Si tratta di semplici fogli di plastica, ricavati da teli per la doccia, che vengono fissati a più strati su due telai e forati con una fustella. Sono opere che insistono sul gioco ottico e sull’effetto illusorio delle superfici sovrapposte.\n",
      "\n",
      "\t\t\t Dopo il 1974 Dadamaino tenta anche l’avventura della pittura automatica, realizzata attraverso movimenti del pennello impartiti dalla mano, senza premeditazione. Nasce così il ciclo Inconscio razionale, un ossimoro in cui si riconosce la grande consapevolezza con cui l’artista realizza opere apparentemente affidate al caso.\n",
      "\n",
      "\t\t\t Gli anni Ottanta vedono Dadamaino impegnata nel ciclo di opere dal titolo I fatti della vita, costituito da una serie di fogli che riempiono le pareti di stanze: avvicinando lo sguardo si notano segni tracciati dall’artista, come una sorta di diario della sua vita quotidiana, dove però si è perso qualsiasi riferimento alla cronaca degli eventi. I suoi interventi su fogli di carta diventano punti nella serie Costellazioni, dove la congerie di segni si dispone ora più rarefatta ora più aggrumata, in modo da evocare galassie e presenze cosmiche. Alla base di questo lavoro c’è sempre il desiderio di esaltare il processo creativo, il movimento delle dita, l’organizzazione dello sguardo, più che l’estetica del risultato.\n",
      "\n",
      "\t\t\t In questo senso il suo lavoro si muove nell’ambito della sperimentazione continua, che non si cura di quanto richiede il mercato e di quale sia il linguaggio dominante. Se negli ultimi decenni del XX secolo si assiste ad un ritorno prepotente della figura, il lavoro di Dadamaino resta coerente ai suoi metodi tra il concettuale e l’astratto. Una delle qualità che rende il lavoro di un artista fondamentale nella storia dell’arte, uomo o donna che sia.\n",
      "\n",
      "\n",
      "\n",
      "\n",
      "\n",
      "I ragni di Louise Bourgeois (1911-2010)\n",
      "\n",
      "\n",
      "\t\t\t L’arte può essere anche una terapia per gli artisti che la realizzano. Di sicuro per Louise Bourgeois è stata lo strumento per fare i conti con mostri che l’hanno oppressa fin dalla sua infanzia.\n",
      "\n",
      "\t\t\t Attraverso la ricerca artistica ha cercato di sopravvivere alle tensioni familiari, è riuscita a fare poesia lavorando sui traumi della sua infanzia, creando un dialogo con lo spettatore che conduce ad una catarsi reciproca. Uno dei motivi della fama planetaria della  <placename> Bourgeois </placename> , raggiunta in tarda età, risiede nel fatto che di fronte alle sue opere ci si possa facilmente riconoscere, si ritrovi parte delle domande che riguardano il vissuto di tutti noi.\n",
      "\n",
      "\t\t\t La sua famiglia d’origine se la passa piuttosto bene a  <placename> Parigi </placename> : abita lungo uno dei boulevards che corrono paralleli alla  <placename> Senna sulla Rive Gauche </placename> . I suoi genitori sono restauratori di arazzi antichi. In casa cuciono, tagliano, suturano strappi e intrecciano fili, lo stesso tipo di gesti che compirà Louise con le sue opere da adulta. Li impara da bambina, quando le viene affidato il compito di riparare i piedini dei putti che abitano quegli enormi tappeti figurati. In alcuni casi il suo incarico è ben più importante: le viene chiesto di tagliare i genitali di questi personaggi, perché rischiano di scandalizzare i collezionisti americani, che non possono sopportarne la vista nei propri salotti. Con l’aiuto della madre li evira e raccoglie tutti questi piccoli peni in una cesta. La piccola Louise cucirà dei fiori al loro posto. Un impegno a cui una ragazzina sensibile come lei non rimane indifferente.\n",
      "\n",
      "\t\t\t Quando Louise ha solo tre anni, il padre viene chiamato alle armi e si procura una brutta ferita al fronte. Per mesi, la piccola viene trascinata dalla madre di ospedale in ospedale alla ricerca del marito: la sofferenza e il dolore che vede nei pronto soccorsi e in corsia non spariranno mai dalla memoria della bambina. Scossa da queste tragiche esperienze, vive l’assenza del padre come un abbandono.\n",
      "\n",
      "\t\t\t Papà Louis tornerà soltanto alla fine della guerra, ma ormai è un uomo completamente diverso. La dolcezza e l’affetto che Louise ricorda hanno ceduto il passo alla severità e alla prepotenza: tra i due nasce un rapporto tormentato. Lei si convince che il padre l’abbia odiata fin dalla nascita, forse perché avrebbe preferito un maschio al suo posto.\n",
      "\n",
      "\t\t\t La umilia di continuo.\n",
      "\n",
      "\t\t\t In occasione di un pranzo, il padre stacca una parte della buccia di un mandarino e ne fa la figura di un bambino col pene eretto.\n",
      "\n",
      "\t\t\t Mio padre provocava in me una continua perdita di autostima. Di fronte all’immagine di un putto, magari seduto ad una tavolata di famiglia, alla mia presenza era solito indicare la figura dicendo «ah, pensavo che questa figura così dolce fosse mia figlia! Ma ovviamente non può esserlo, perché lei non ha granché lì in mezzo». Avrei voluto sprofondare all’istante. Io non ero un uomo, ero solo una femmina senza niente in quel punto. Mio padre aveva un tipo di humour che io detestavo15.\n",
      "\n",
      "\t\t\t Nel corso degli anni il padre costituisce un motivo d’oppressione da cui Louise vorrebbe solo allontanarsi. Quando va al bordello, la porta con sé lasciandola in attesa all’esterno, le fa conoscere le donne che frequenta fuori dal matrimonio. Arriva ad assumere come bambinaia per i suoi figli la sua amante, per averla sempre a disposizione.\n",
      "\n",
      "\t\t\t Louise vede sua madre sopportare senza proferire parola. Comincia a odiare il padre per la violenza che esercita sui suoi familiari. E tutto questo penetrerà nell’inconscio di Louise, per poi riemergere nelle sue opere. Una scultura degli anni Novanta rappresenta proprio la sua casa d’infanzia, ingabbiata e sovrastata da un’imponente ghigliottina.\n",
      "\n",
      "\t\t\t Il 14 settembre 1932 muore la madre Josephine e, nonostante tutto, è un colpo durissimo per Louise, che cade in una profonda depressione e pensa al suicidio.\n",
      "\n",
      "\t\t\t Non si toglie la vita, ma la stravolge.\n",
      "\n",
      "\t\t\t Lascia la  <placename> Facoltà di matematica </placename> , scelta per assecondare la sua inclinazione al rigore e all’ordine, e si iscrive all’Académie des Beaux-Arts di  <placename> Parigi </placename> . Inizia a frequentare gli atelier di  <placename> Montmartre </placename>  e  <placename> Montparnasse </placename> , i luoghi del fermento culturale dell’epoca. Diventa assistente di Fernand Léger e affitta un appartamento proprio sopra l’abitazione di André Breton, l’ideatore del Surrealismo. È da lui che assorbe i rudimenti della lingua che userà nelle sue prime opere: inizia a disegnare e dipingere immagini che affrontano il tema della memoria, corpi colpiti da traumi familiari. L’arte da subito diventa uno strumento per sfogare i suoi tormenti interiori e scagliarsi contro la figura del padre.\n",
      "\n",
      "\t\t\t A ventisette anni sposa un uomo attivo nel mondo dell’arte, il critico d’arte Robert Goldwater. La coppia si trasferisce subito a  <placename> New York </placename> , sull’onda dell’esodo oltreoceano di tanti artisti europei. Negli  <placename> Stati Uniti </placename>  fa la conoscenza di Le Corbusier e di Duchamp, che presto sostituisce la figura di suo padre. È l’unica donna artista in un mondo di maestri.\n",
      "\n",
      "\t\t\t Nel 1949 debutta con la sua prima mostra.\n",
      "\n",
      "\t\t\t In dimensioni reali, la paura è uno stato passivo.\n",
      "\n",
      "\t\t\t Lo scopo è essere attivi e assumere il controllo.\n",
      "\n",
      "\t\t\t È un movimento dal passivo all’attivo.\n",
      "\n",
      "\t\t\t Dal momento che le paure del passato erano connesse alle funzioni del corpo, esse ricompaiono nel corpo. Per me la scultura è il corpo, il mio corpo è la  <placename> scultura16 </placename> .\n",
      "\n",
      "\t\t\t Due anni dopo, nel 1951, riuscirà ad ottenere la cittadinanza americana, dopo aver subìto una serie di umiliazioni legate alla stagione di sospetti contro gli immigrati che la storia annovera col nome di «maccartismo». Sarà proprio il senatore Joseph McCarthy ad interrogarla più volte, prima di concederle lo statuto di cittadina statunitense: Louise deve convincerlo che non è una spia comunista in procinto di organizzare una congiura contro lo  <placename> Stato </placename> . La sua linea di difesa consiste nell’affermare che lei non ha alcun rapporto con le scelte e la vita politica di suo marito, lei non è tutto quello che è suo marito, è una donna indipendente, accidentalmente moglie di un uomo, ma non per questo completamente dipendente da lui.\n",
      "\n",
      "\t\t\t Di mese in mese, negli  <placename> Stati Uniti </placename>  acquista una propria identità pubblica come donna e come artista. Le sue opere saranno un grande strumento di emancipazione.\n",
      "\n",
      "\t\t\t Femme maison (1947) è un ciclo di lavori in cui figure femminili completamente nude hanno una casa al posto della testa. Il luogo per le quali sono educate, il focolare nel quale devono rimanere confinate, diventa un macigno a cui Louise si ribella. La forza icastica di queste immagini attira l’attenzione di Alfred Barr, il potentissimo direttore del MoMA, che le acquista per il museo.\n",
      "\n",
      "\t\t\t La Bourgeois esce dall’isolamento creativo: è finalmente un’artista pubblicamente riconosciuta.\n",
      "\n",
      "\t\t\t Nel 1951 muore suo padre e lei cade di nuovo in depressione. Stavolta non potrà cavarsela con una nuova serie di opere. Per dieci anni non realizza nemmeno una mostra. Passerà dallo studio di uno psicanalista all’altro, in un percorso di analisi che durerà almeno trent’anni.\n",
      "\n",
      "\t\t\t In questo periodo raccoglierà le idee su pezzi di carta di fortuna: tovaglioli, biglietti, frammenti di fogli.\n",
      "\n",
      "\t\t\t  <placename> Disfare </placename>  è sfasciare.\n",
      "\n",
      "\t\t\t Il tormento che le cose non siano a posto e l’angoscia di non sapere che fare.\n",
      "\n",
      "\t\t\t Nel tentativo di trovare una risposta può aversi una distruzione totale oppure una terribile violenza, digradante in depressione.\n",
      "\n",
      "\t\t\t Si resta immobili di fronte al montare della paura, è la vista dal fondo del pozzo.\n",
      "\n",
      "\t\t\t Nei termini di una relazione con gli altri, v’è rifiuto totale e distruzione.\n",
      "\n",
      "\t\t\t È il ritorno del rimorso.\n",
      "\n",
      "\t\t\t Getto via le cose, le rompo, i rapporti sono spezzati.\n",
      "\n",
      "\t\t\t Sono la cattiva madre.\n",
      "\n",
      "\t\t\t È la sparizione dell’oggetto amato17.\n",
      "\n",
      "\t\t\t Nel 1973 muore il marito.\n",
      "\n",
      "\t\t\t L’anno dopo realizza una delle sue opere più radicali: Distruction of the Father (Distruzione del padre), un lavoro cruento che dà il titolo anche ad una raccolta di scritti.\n",
      "\n",
      "\t\t\t La Bourgeois usa pezzi di carne macellata, li immerge nel gesso e nel lattice per rappresentare un banchetto cannibale, un pasto in cui i commensali si vendicano di qualcuno che li ha oppressi.\n",
      "\n",
      "\t\t\t Più mio padre si pavoneggiava, più noi ci sentivamo insignificanti. Si creava una tensione terribile e noi lo afferravamo. Nei miei sogni, noi lo afferravamo, lo trascinavamo sul tavolo per smembrarlo18.\n",
      "\n",
      "\t\t\t Come nella tragedia greca, la sua ricerca ci precipita nella crudeltà dei suoi rapporti familiari, dai quali siamo travolti.\n",
      "\n",
      "\t\t\t Sperimenta materiali diversi per le sue installazioni: lattice, gomma, gesso, vetro, che si mescolano con materiali industriali come la plastica. Iniziano a comparire riferimenti espliciti ai genitali maschili e femminili. La chiarezza con cui affronta i lati oscuri delle relazioni sessuali fa piovere sul suo lavoro una valanga di critiche. Ma Louise risponde avvicinandosi al movimento femminista, per il quale diventa un punto di riferimento.\n",
      "\n",
      "\t\t\t La colpa spinge ad una profonda disperazione e alla passività. Ci si ritira nella propria tana per elaborare una strategia.\n",
      "\n",
      "\t\t\t Riprendersi, riorganizzarsi, rifare significa che è stata trovata una soluzione al problema.\n",
      "\n",
      "\t\t\t Può non essere la risposta definitiva. Ma c’è un tentativo di andare avanti.\n",
      "\n",
      "\t\t\t Ci vedi più chiaro.\n",
      "\n",
      "\t\t\t Sei di nuovo attivo, hai ritrovato fiducia.\n",
      "\n",
      "\t\t\t Nei rapporti con gli altri, riparazione e riconciliazione sono state raggiunte.\n",
      "\n",
      "\t\t\t Le cose sono tornate alla loro normalità.\n",
      "\n",
      "\t\t\t C’è di nuovo speranza e amore19.\n",
      "\n",
      "\t\t\t Grazie ai riconoscimenti che superano le accuse, comincia a dare il meglio di sé: la sua casa diventa uno studio aperto ai giovani. Non cerca più artisti da cui apprendere, ma è pronta a condividere le sue idee e le sue scelte.\n",
      "\n",
      "\t\t\t Nel 1982 è protagonista della prima retrospettiva mai dedicata dal MoMA ad un’artista donna. È in quell’occasione che viene universalmente riconosciuta come l’artista dei ragni.\n",
      "\n",
      "\t\t\t Il ragno è una creatura molto solitaria, resta appesa alla propria ragnatela per giorni: solo i ragni femmina tessono la tela. Hanno un’indole molto invadente, che Louise associa a sua madre.\n",
      "\n",
      "\t\t\t Mia madre poteva restare seduta al sole per ore ad aggiustare arazzi. Le piaceva davvero. Questo senso di riparazione è profondamente radicato in me. Come i ragni, mia madre era una tessitrice. Come i ragni era intelligente, paziente, opportuna, utile e ragionevole. Era indispensabile, come un ragno [...]. Il ragno si nasconde negli angoli: se subisce la rottura della sua tela, si dedica immediatamente a ripararla. Se tu distruggi la sua opera, lei la ricostruisce20.\n",
      "\n",
      "\t\t\t Louise ha trattato l’arte come uno strumento riparatore per suturare le sue ferite.\n",
      "\n",
      "\t\t\t Ha costruito un repertorio di immagini molto riconoscibile, in cui ognuno di noi può ritrovarsi. Il suo obiettivo è quello di raggiungere la catarsi dei suoi dolori e venire incontro alle sofferenze del pubblico, che può trovare una cura ai suoi incubi nei suoi ambienti crudi e inquietanti. Il fotografo Robert Mapplethorpe la ritrae in pelliccia, con un grosso fallo sotto braccio. È una sua scultura, per un’artista lo strumento più alto e potente dell’affermazione di sé.\n",
      "\n",
      "\n",
      "\n",
      "\n",
      "\n",
      "\t\t\t 1 Timothy James Clark, Picasso and Tragedy, in AA.VV., Pity and Terror. Picasso’s Path to Guernica,  <placename> Centro National Museo de Arte Reina Sofía </placename> , Madrid 2017, p. 23 (trad. dell’autore).\n",
      "\n",
      "\t\t\t 2 Nicole Avril,  <placename> Io </placename> , Dora Maar, trad. it. di Marco Cavalli,  <placename> Colla Editore </placename> ,  <placename> Milano </placename>  2011, p. 41.\n",
      "\n",
      "\t\t\t 3 Ibid.\n",
      "\n",
      "\t\t\t 4 Ivi, p. 148.\n",
      "\n",
      "\t\t\t  <placename> 5 Ivi </placename> , p. 200.\n",
      "\n",
      "\t\t\t 6 Henry Martin, Agnes Martin: Pioneer, Painter, Icon, Schaffner Press, Tucson 2018, p. 33 (trad. dell’autore).\n",
      "\n",
      "\t\t\t 7 Ivi, p. 42.\n",
      "\n",
      "\t\t\t 8 Ibid.\n",
      "\n",
      "\t\t\t 9 Frances Morris, Tiffany Bell, Agnes Martin, Tate Dap, London 2018, p. 177 (trad. dell’autore).\n",
      "\n",
      "\t\t\t 10 Ester Coen, Filamenti di luna, in Marisa Merz, Fondazione Merz, Torino 2012.\n",
      "\n",
      "\t\t\t 11 Marco Ongaro, Psicovita di Niki de Saint Phalle, Historica Edizioni,  <placename> Cesena </placename>  2015, p. 40.\n",
      "\n",
      "\t\t\t 12 Pontus Hulten, Tinguely. Una magia più forte della morte, Bompiani, Milano 1989, p. 33 (catalogo della mostra presso  <placename> Palazzo Grassi </placename> ,  <placename> Venezia </placename>  1987).\n",
      "\n",
      "\t\t\t 13 Francesca Woodman, Some Disordered Interior Geometries, Synapse Press,  <placename> New York </placename>  1981.\n",
      "\n",
      "\t\t\t 14 Barry Schwabsky, Eva Hesse, Recensione della mostra presso il  <placename> Cadmen Arts Centre </placename> , in «Artforum», aprile 2010 (trad. dell’autore).\n",
      "\n",
      "\t\t\t 15 Louise Bourgeois, Distruzione del padre. Ricostruzione del padre. Scritti e interviste, a cura di Marie-Laure Bernadac, Hans-Ulrich Obrist, trad. it.,  <placename> Quodlibet </placename> ,  <placename> Roma </placename>  2008, p. 24.\n",
      "\n",
      "\t\t\t 16 Ivi, p. 34.\n",
      "\n",
      "\t\t\t 17 Ivi, p. 36.\n",
      "\n",
      "\t\t\t 18 Ibid.\n",
      "\n",
      "\t\t\t 19 Ivi, p. 83.\n",
      "\n",
      "\t\t\t  <placename> 20 Ivi </placename> , p. 105.\n",
      "\n",
      "\n",
      "\n",
      "\n",
      "\n",
      "Contemporanee\n",
      "\n",
      "\n",
      "\t\t\t Il XX secolo si apre con mostre epocali come l’Armory Show del 1912, che lancerà a livello planetario alcuni degli artisti più innovativi d’ <placename> Europa </placename> , come Marcel Duchamp, e si chiude idealmente con un altro appuntamento altrettanto significativo per la sua portata rivoluzionaria. Il 16 febbraio 1980 a  <placename> Milano </placename> , nelle sale di  <placename> Palazzo Reale </placename> , si inaugura L’altra metà dell’avanguardia 1910-1940, in cui Lea Vergine (1936-2020) fa il punto sulla presenza delle artiste nelle avanguardie, restituendo loro un ruolo che nessuno aveva mai studiato.\n",
      "\n",
      "\t\t\t La scarsità degli studi dedicati a questo tema convince la Vergine ad approfondire le proprie ricerche e a convogliarle in una grande mostra. Alla sua decisione contribuiscono anche due importanti iniziative andate in scena nel corso degli anni Settanta: Künstlerinnen international 1877-1977, allestita presso lo  <placename> Schloss Charlottenburg </placename>  di  <placename> Berlino </placename>  e Women Artists: 1550-1950, ospitata al  <placename> Brooklyn Museum </placename>  di  <placename> New York </placename> . Esposizioni che lei etichetta come «nefande e grossolane». La critica internazionale le aveva bollate come sterili rassegne di nomi organizzati in modo incoerente, dove artiste professioniste si trovavano accanto a dilettanti e venivano presi in considerazione archi temporali troppo vasti e disomogenei. La Vergine decide di concentrare la propria attenzione su un arco di tempo più ristretto, dal 1910 al 1940, e di limitare i suoi studi alle artiste che avevano avuto un ruolo organico all’interno delle avanguardie alle quali erano state in grado di apportare un contributo creativo e innovativo.\n",
      "\n",
      "\t\t\t Ne viene fuori una rassegna con più di cento pittrici, scultrici, grafiche e fotografe internazionali, che spaziano dal Blaue Reiter (il gruppo Cavaliere Azzurro sorto intorno all’Astrattismo di Kandinsky) al Cubismo, dal Futurismo al Dadaismo, sino al Costruttivismo, al Surrealismo e alla  <placename> Nuova Oggettività </placename> . Un risultato straordinario, se si considera che si tratta di una materia sino ad allora quasi sconosciuta e che moltissime opere erano andate perdute o si erano conservate in condizioni assai precarie.\n",
      "\n",
      "\t\t\t Accanto a nomi già noti, come Frida Kahlo, Dora Maar o Tamara de Lempicka, Lea Vergine porta per la prima volta alla conoscenza del pubblico un vero e proprio mondo sommerso, fatto di personalità sino ad allora sconosciute o dimenticate nel corso degli anni: il suo auspicio è che il suo lavoro, senza nessuna pretesa di esaustività, sia un punto di partenza da cui sviluppare ulteriormente queste affascinanti tematiche.\n",
      "\n",
      "\t\t\t Questo non è un illuminato lager che ospita una comitiva di «dame col renard» per istituzionalizzare il genere «pittrici e scultrici». L’altra metà dell’avanguardia, la faccia altra della medaglia, è costituita da sperimentatrici geniali, infaticabili promotrici di cultura esse stesse, e il territorio che ci si para davanti, il grande affresco, non è mai opaco poiché le opere, sommandosi, incrociandosi, finanche contrapponendosi nei luoghi e negli anni, restano emblemi audaci di un’articolata condizione umana, realizzati con quella non pietas che butta a mare il concetto di normalità.  <placename> Illibate </placename>  no, non lo erano, giacché furono partigiane. Allogene e meteche, sì. Molte di esse ebree, altre omosessuali, altre ancora non estranee al mondo della pazzia per aver attraversato la pazzia del mondo: tutte le devianze insieme hanno fruttato una somma di eccellenti eversioni1.\n",
      "\n",
      "\t\t\t Gli studi condotti da Lea Vergine hanno permesso di scoprire come le donne abbiano avuto uno «spazio parallelo» all’interno dei rispettivi movimenti, ovvero un’autonomia espressiva che le ha poste nelle condizioni di sviluppare ricerche e linguaggi indipendenti.\n",
      "\n",
      "\t\t\t Il contributo della studiosa, che era doveroso ricordare in un libro come questo, prosegue per i quarant’anni successivi dedicandosi al racconto del lavoro di molte altre artiste contemporanee, eredi di quell’esperienza che ha aperto in modo straordinario il XX secolo. Sono donne ormai in grado di offrire una lettura personale della realtà, che può derivare dalla propria esperienza personale, ma anche da uno sguardo distaccato della storia. Sono creative per cui non è più valido mettere in gioco alcuna questione di genere, perché si muovono nel mondo della pittura, della fotografia, della scultura, dell’installazione, del video e della performance con gli stessi mezzi dei colleghi uomini e con una capacità di lettura della realtà che non ha nulla da invidiare ai maschi. Anzi, diciamo la verità, nell’ultimo scorcio di secolo e con l’inizio del nuovo millennio, parlare di artiste donne come di una categoria a parte può addirittura sembrare ridicolo. Anche il titolo della mostra della Vergine oggi potrebbe sembrare inadeguato: parlare di «altra metà» suona ridicolo e inesatto, perché nel nostro tempo non esiste più una dimensione principale dell’arte, quella maschile, e una secondaria, «altra», cadetta, rappresentata dalle donne. Esiste un «mondo» dell’arte in cui le artiste sono cittadine a tutti gli effetti e, se il loro talento glielo concede, possono anche diventare leader.\n",
      "\n",
      "\t\t\t Difficilissimo fare entrare tutte le loro vite in un libro, soprattutto perché negli ultimi decenni il loro numero è aumentato esponenzialmente e la globalizzazione ha permesso che emergessero figure interessanti e rappresentative in tutto il mondo.\n",
      "\n",
      "\t\t\t Molte hanno fatto del rapporto tra uomo e donna un argomento di ricerca che apre finestre sul paesaggio complesso dell’identità femminile. Ecco sei esperienze, una piccola finestra su un panorama immenso.\n",
      "\n",
      "\n",
      "\n",
      "\n",
      "\n",
      "I «bed-in» di Yoko Ono (1933)\n",
      "\n",
      "\n",
      "\t\t\t Ai più è nota per la sua relazione con il musicista dei Beatles, John Lennon, e per le azioni pacifiste che ha condotto al suo fianco: tra tutte, i famosi bed-in di  <placename> Amsterdam </placename>  e  <placename> Montreal </placename> , dove registrano la canzone Give Peace a Chance (1969). Ma Yoko Ono è prima di tutto un’artista.\n",
      "\n",
      "\t\t\t Nata in una famiglia aristocratica giapponese, vive l’infanzia tra  <placename> Tokyo </placename>  e  <placename> New York </placename> , al seguito del padre che ha più volte l’occasione di spostarsi tra i due continenti.\n",
      "\n",
      "\t\t\t Nel settembre 1953 entra nel celebre college femminile Sarah Lawrence vicino a  <placename> New York </placename>  [...]. Le sue compagne la identificano subito come un personaggio eccentrico: Yoko è silenziosa, ama fare passeggiate solitarie, ha comportamenti che riflettono la sua educazione formale, ma allo stesso tempo, quando interrogata, esprime teorie bizzarre, fra le quali quella di essere la reincarnazione di un antico generale giapponese. Veste di nero sul modello degli esistenzialisti parigini e lascia sempre sciolta la sua lunga chioma di capelli neri. Insomma, è già un personaggio e tutti la riconoscono2.\n",
      "\n",
      "\t\t\t Acquisita una propria autonomia, si stabilisce nel  <placename> Greenwich Village </placename>  di Manhattan, dove inizia a scrivere poesie. Considerato troppo radicale, il suo lavoro non viene ben accolto, ma grazie al suo compagno (e presto marito) Toshi Ichiyanagi, pianista e compositore giapponese, riesce ad organizzare alcuni eventi concettuali interattivi nel loro loft presso  <placename> Lower East Side </placename> , all’epoca quartiere piuttosto malfamato. Agli happening\n",
      "\n",
      "\t\t\t partecipano artisti come il poeta Henry Flint, lo scultore Robert Morris, il compositore John Cage e l’inventore del concetto di «happening artistico» Allan Kaprow. La rassegna viene oggi descritta come leggendaria e seminale, ma i suoi protagonisti erano allora poco più che sconosciuti. Sul numero degli spettatori esistono versioni discordanti, poiché la cifra variava a seconda dei nomi coinvolti e con l’aumentare del passaparola: dalle serate in cui partecipano giusto gli amici si arriva ad appuntamenti con oltre duecento persone. Al di là delle cifre, era la qualità del pubblico a essere significativa: Marcel Duchamp, Peggy Guggenheim, Jasper Jones e Robert Rauschenberg erano alcuni dei frequentatori3.\n",
      "\n",
      "\t\t\t I primi lavori di Ono sono spesso basati su istruzioni che lei comunica al pubblico in forma verbale o scritta. In Painting to Be Stepped On (Dipinto per essere calpestato, 1960-1961) invita le persone a calpestare un pezzo di tela posto direttamente sul pavimento, fisicamente o nella loro mente. Nel 1964, scrive più di 150 istruzioni in un libro d’artista rivoluzionario, Grapefruit ( <placename> Pompelmo </placename> ), che spaziano da gesti fattibili ad azioni improbabili, spesso facendo affidamento sull’immaginazione del lettore per completare il lavoro.\n",
      "\n",
      "\t\t\t Numero dell’acqua\n",
      "\n",
      "\t\t\t Ascoltate il suono dell’acqua sotterranea.\n",
      "\n",
      "\t\t\t Numero della pietra\n",
      "\n",
      "\t\t\t Registrate il suono della pietra che invecchia.\n",
      "\n",
      "\t\t\t Numero della tosse\n",
      "\n",
      "\t\t\t Continuate a tossire per un anno.\n",
      "\n",
      "\t\t\t Numero della mappa\n",
      "\n",
      "\t\t\t Disegnate una mappa per perdervi.\n",
      "\n",
      "\t\t\t Poema tattile per un gruppo di persone\n",
      "\n",
      "\t\t\t Toccatevi a vicenda.\n",
      "\n",
      "\t\t\t Numero del volo\n",
      "\n",
      "\t\t\t Volate4.\n",
      "\n",
      "\t\t\t A tratti poetici, umoristici, inquietanti e idealistici, i primi pezzi di istruzione di Ono anticipano i suoi lavori successivi, come Cut Piece (Taglio, 1964), una performance in cui le persone erano invitate a tagliare i suoi vestiti fino a lasciarla nuda, un invito ad abbandonare il materialismo.\n",
      "\n",
      "\t\t\t Incontra per la prima volta John Lennon nel 1964, quando il musicista visita in anteprima una sua mostra alla  <placename> Indica Gallery di </placename>  Londra. Lennon è colpito dalla natura positiva e coinvolgente del suo lavoro. Più volte ricorderà di essere stato rapito dalla vista di una tela nera con un cannocchiale su una catena, che rivela la parola «sì» scritta sul soffitto.\n",
      "\n",
      "\t\t\t I due iniziano una relazione un anno e mezzo dopo: Lennon divorzia dalla sua prima moglie, Cynthia, e sposa Ono il 20 marzo 1969. La coppia collabora in molti progetti artistici, cinematografici e musicali e diventa famosa per una serie di «eventi concettuali» per promuovere la pace nel mondo, tra i quali rientrano i bed-in tenuti nelle camere d’albergo durante la loro luna di miele.\n",
      "\n",
      "\t\t\t Yoko e John avranno un figlio nel 1975, Sean. Lennon lascia per cinque anni il mondo della musica per crescere il bambino e, quando decide di tornare sulle scene, nel 1980 viene ferito a morte da un fan squilibrato, Mark David Chapman, a pochi metri dalla moglie.\n",
      "\n",
      "\t\t\t Dopo la scomparsa di Lennon, Ono continua la sua carriera, registrando album, esibendosi in tournée e componendo musical off-Broadway. Espone le sue opere a livello internazionale, porta avanti il suo impegno sul fronte ambientalistico con la fondazione Artists Against Fracking («Artisti contro le trivellazioni») per fare pressioni contro la perforazione della crosta terrestre alla ricerca del gas naturale nello  <placename> Stato di New York </placename> .\n",
      "\n",
      "\t\t\t Senza mai limitare il suo lavoro soltanto allo spazio delle gallerie o dei musei,  <placename> Ono </placename>  continua a esibirsi con la sua Plastic Ono Band, promuovendo la pace nel mondo attraverso la sua campagna WAR IS OVER! e creando opere che sfumano i confini tra arte, politica e società. Negli ultimi anni, si è avventurata nei social media per comunicare i suoi messaggi artistici e attivisti a un pubblico ancora più ampio.\n",
      "\n",
      "\n",
      "\n",
      "\n",
      "\n",
      "I teatrini di Giosetta Fioroni (1932)\n",
      "\n",
      "\n",
      "\t\t\t C’era una volta una bambina dallo sguardo intenso che la sua mamma chiamò Giosetta, ispirandosi a un’attrice francese: Josette Day, che interpretava un bellissimo film di Jean Cocteau, La Bella e la Bestia. Francesca, la mamma, ideò alcuni magnifici spettacoli di marionette – da lei vestite e agghindate – accompagnati dalla musica grazie ad un grammofono a manovella, come si usava in quel tempo. E grazie a bellissimi scenari che la stessa mamma dipingeva. Ecco... la magia del teatrino in cui tutto questo avveniva si «concentrò» nel piccolo grande cuore di Giosetta, che crescendo e ricordando in modo emozionato quanto aveva visto nel teatrino, diventò Giosetta Fioroni5.\n",
      "\n",
      "\t\t\t La madre è una pittrice, nonché una bravissima marionettista, e suo padre Mario uno scultore: si conoscono all’accademia e dopo diversi anni di matrimonio nasce Giosetta. Il suo è quasi un destino segnato: prima il liceo artistico, poi l’ <placename> Accademia di Belle Arti </placename> , dove incontra i grandi maestri del suo tempo, Afro, Burri, Scialoja. A ventisette anni si trasferisce a  <placename> Parigi </placename> , che in quel momento assiste agli ultimi fuochi della sua grande epopea, maturata tra la fine dell’Ottocento e i primi del Novecento. Gli artisti si incontrano ancora al Café de Flore, ma non ci sono più Breton e Modigliani. È rimasto l’anziano Tristan Tzara, l’inventore del Dadaismo, che affitterà a Giosetta il sottotetto del suo palazzo per permetterle di lavorare. Si incontra ancora in giro Alberto Giacometti, da cui la Fioroni rimane rapita. Assiste alla nascita delle Antropometrie di Yves Klein, che dipinge di blu il corpo di modelle nude per poi spingerle contro una tela dove i loro corpi lasciano un’impronta.  <placename> Parigi </placename>  sta consumando con lui l’epilogo di una storia meravigliosa, ormai esaurita.  <placename> Roma </placename>  è una città molto più stimolante. Al suo ritorno, dopo circa quattro anni, Giosetta trova compagni di strada eccezionali, quelli che a posteriori verranno riuniti nella cosiddetta  <placename> Scuola di piazza del Popolo </placename> . Non è affatto una scuola e nemmeno un gruppo organizzato, ma una masnada di giovani scapestrati, provenienti per lo più dalla periferia romana, accomunati da un talento eccezionale: Mario Schifano, Tano Festa, Franco Angeli, i più giovani Renato Mambor, Sergio Lombardo, Mario Ceroli, Cesare Tacchi... e Giosetta, l’unica donna. Vengono considerati gli esponenti della versione italiana della Pop Art, anche se con il fenomeno americano hanno molto poco da spartire. In realtà, anche Giosetta si sente poco affine alla ricerca pop, seppure Maurizio Calvesi pensi di invitarla alla Biennale di Venezia del 1964, la stessa nella quale trionfa Robert Rauschenberg ed esplodono in  <placename> Europa </placename>  Roy Lichtenstein e Andy Warhol. Ma se confrontiamo le loro opere alle ragazze dipinte dalla Fioroni con gli smalti colorati, soprattutto argento, riusciamo facilmente a comprendere la sua distanza dalle icone di Warhol. Andy si vanta di non aver mai toccato con le sue mani una tela, lei dipinge con grande lentezza, delegando ai volti di donna il racconto dei sentimenti. Occhi di ragazze ammiccanti, seducenti, malinconiche, sorridenti, sovrappensiero: il mondo di Giosetta è abitato da giovani che emergono da superfici a monocromo, in pochi tratti, a volte ripetute.\n",
      "\n",
      "\t\t\t Mi sentivo più vicina a Morandi che alla Pop Art6.\n",
      "\n",
      "\t\t\t  <placename> Roma </placename>  all’epoca è la città della dolce vita e accoglie alcuni tra gli artisti stranieri più apprezzati: Cy Twombly decide di prendere casa in centro e successivamente sposa un’italiana. Arrivano di continuo galleristi internazionali per capire qualcosa del grande fermento in atto lungo il  <placename> Tevere </placename> : Ileana Sonnabend e Leo Castelli sono di casa a  <placename> Roma </placename> , molto più che a  <placename> Parigi </placename> .\n",
      "\n",
      "\t\t\t Due sono le gallerie di riferimento all’epoca: La  <placename> Salita </placename>  di  <placename> Giantomaso Liverani </placename>  e La Tartaruga di Plinio De Martiis. Qui nel 1968 a Giosetta tocca l’inaugurazione di un festival che segnerà la storia: il  <placename> Teatro delle Mostre </placename>  – ogni giorno una performance diversa per un mese – si apre con l’azione Spia ottica. Su una porta della galleria viene applicato uno spioncino che deforma l’immagine come un cannocchiale rovesciato. Quello che guardiamo attraverso la sua lente risulta distante, ma all’interno di un orizzonte ampio. Al di là della porta Giosetta colloca l’attrice Giuliana Calandra, reduce dal palcoscenico del Festival di Sanremo. La stanza è arredata con i mobili della camera da letto dell’artista: il letto, il comodino, alcuni libri e l’attrice – muta – si muove compiendo gesti quotidiani. Si alza, si pettina, esce per poi rientrare. Gli spettatori, uno alla volta, possono spiare i movimenti della donna, in un misto tra la malizia e il voyerismo. Che pioniera, Giosetta. È un’artista in grado di captare le istanze più all’avanguardia e tradurle in opere d’arte affascinanti.\n",
      "\n",
      "\t\t\t Nel 1963 conosce lo scrittore Goffredo Parise, con cui vivrà una lunga storia d’amore, fino al 1986, anno della morte di lui. Grazie a Parise conosce Moravia, Arbasino, Gadda,  <placename> Montale </placename> ,  <placename> Penna </placename> , che frequenterà assiduamente, unica donna in un mondo intellettuale dominato dai maschi. Ma lei non ci fa caso più di tanto. Continua nella sua ricerca senza cedere ad alcuno sconforto, anche se in quel periodo non è facile per una donna affermarsi nel mondo dell’arte contemporanea. Le tocca assistere a scene deludenti, quando vede i collezionisti rifiutare l’acquisto di sue opere, per il timore che una donna possa scegliere presto di abbandonare la pittura per dedicarsi esclusivamente alla famiglia. Considerazione all’epoca tanto diffusa quanto sbagliata.\n",
      "\n",
      "\t\t\t Giosetta continua a lavorare imperterrita e ad accogliere sfide sempre nuove.\n",
      "\n",
      "\t\t\t Negli anni Novanta scopre la ceramica e decide di voler ricostruire tutto quel mondo infantile che si porta dietro da decenni. Nascono così i suoi teatri, gli animali, gli alberi e i cassetti da cui fuoriescono i protagonisti delle sue fantasie. Come un’eterna Alice, la Fioroni mantiene quello sguardo disincantato sulle cose, che le permette di sopravvivere allo sconforto del tempo che passa, restando aggrappata alla sua immaginazione e alle storie sentimentali che cerca sempre di raccontare attraverso le sue donne, gentili e assai complicate.\n",
      "\n",
      "\n",
      "\n",
      "\n",
      "\n",
      "L’alter ego di Tomaso Binga (1931)\n",
      "\n",
      "\n",
      "\t\t\t In questa storia dell’arte al femminile non è quasi mai accaduto che un’artista usasse uno pseudonimo. Nel caso di Tomaso Binga non siamo solo di fronte ad un nome d’arte, ma ad un appellativo maschile per un’artista che all’anagrafe si chiama Bianca Pucciarelli. Una scelta che negli anni Settanta vuole affermare la sua protesta nei confronti delle disparità tra maschio e femmina.\n",
      "\n",
      "\t\t\t Assumere un’identità maschile voleva essere una provocazione, un modo ironico e paradossale per denunciare i privilegi di cui gli uomini godevano anche nel contesto artistico7.\n",
      "\n",
      "\t\t\t Il nome è un omaggio a Marinetti, alleggerito sottraendo una «m».\n",
      "\n",
      "\t\t\t La sua è un’infanzia all’insegna dell’arte e della poesia: il padre lavora in  <placename> Uruguay </placename>  come decoratore di vetrate liberty, e quando torna in  <placename> Italia </placename>  per sposarsi è costretto a rimanerci perché le frontiere sono ormai chiuse. La sua passione per il disegno passa alle figlie, che apprendono la tecnica dell’acquerello.\n",
      "\n",
      "\t\t\t Tomaso esordisce con alcuni disegni e sculturine in terracotta alla maniera cubista. Ma ben presto capisce il valore delle parole e inizia ad intrecciare pittura e scrittura attraverso la chiave dell’ironia. Esordisce all’inizio degli anni Settanta con performance che la vedono scrivere e recitare poesie, dove ogni parola ha un valore più per il suono che per il senso.\n",
      "\n",
      "\t\t\t Nel 1959 sposa il critico d’arte Filiberto Menna, con il quale si trasferisce a  <placename> Salerno </placename> , una città all’epoca vivacissima. Nel 1965 affidano a Menna la prima cattedra universitaria di Storia dell’Arte, intorno alla quale si raccolgono menti molto vivaci. A  <placename> Salerno </placename>  insegnano Edoardo Sanguineti, Tullio De Mauro, Enrico Crispolti, Achille Bonito Oliva, in città opera l’editore Marcello Rumma e nel 1968, agli  <placename> Antichi Arsenali </placename>  di  <placename> Amalfi </placename> , Germano Celant cura la mostra Arte povera più azioni povere, un evento seminale nella storia dell’arte di quegli anni.  <placename> Salerno </placename>  è una fucina di proposte, che alimentano la creatività di Tomaso.\n",
      "\n",
      "\t\t\t Nel 1972 lei e Filiberto iniziano ad ospitare nella loro casa romana una serie di incontri conviviali, invitando artisti, poeti, critici e giornalisti.\n",
      "\n",
      "\t\t\t Ognuno portava qualche avanzo del pranzo, insieme a una poesia, un libro, un catalogo su cui riflettere e discutere sempre all’insegna della giovialità non cattedratica. Nel giro di poco tempo, il pubblico delle serate aumentò enormemente, per cui si decise di creare un’associazione culturale con uno spazio aperto a un pubblico più vasto. Trovammo un locale con una bella targa di ferro smaltato posta sull’ingresso che lo qualificava come «Lavatoio Contumaciale»: lavatoio a distanza dove venivano lavati e bolliti i panni delle malattie infettive. Divenne la sede della nuova associazione che, emblematicamente, ne assunse il nome per lavare e bollire le idee infette o passatiste, a marinettiana memoria8.\n",
      "\n",
      "\t\t\t Il  <placename> Lavatoio </placename>  non si limiterà ad affrontare temi legati all’arte, ma spazierà nel mondo dei diritti umani, dell’ecologia e della tecnologia, dimostrando una grande apertura nei confronti delle ricerche più all’avanguardia e delle personalità più interessanti sulla scena: vi passeranno Benigni e la compagnia teatrale Gaia Scienza,  <placename> Baruchello </placename>  e Maraini, Magrelli e Spaziani. Tomaso è un’artista generosa, capace di toccare con le sue poesie le questioni della vita quotidiana come i maggiori dilemmi filosofici, frequenta gli intellettuali più all’avanguardia del suo tempo e partecipa al programma televisivo Lascia o raddoppia, vincendo il premio finale. Gioca con la parola e conserva un atteggiamento dissacrante di fronte alla cultura: questo il segreto della sua longevità.\n",
      "\n",
      "\n",
      "\n",
      "\n",
      "\n",
      "Le provocazioni di Marina Abramović (1946)\n",
      "\n",
      "\n",
      "\t\t\t Crescere a  <placename> Belgrado </placename>  negli anni Quaranta non deve essere stato facile per Marina Abramović. L’anno prima della sua nascita Tito raccoglie la maggioranza assoluta e il 31 gennaio 1946 instaura un governo socialista, suggellando un’alleanza con l’ <placename> Unione Sovietica </placename>  che terrà sotto lo stesso regime popoli e nazioni diverse. Marina è serba, come Tito e come suo padre, che ha combattuto nell’esercito del dittatore ed è considerato un eroe nazionale. Suo nonno è un patriarca della Chiesa ortodossa, che verrà proclamato santo. La madre, anche lei combattente, a metà degli anni Sessanta viene nominata direttrice del Museo della Rivoluzione e Arte di Belgrado. Tra la rigida disciplina domestica e l’orgoglio patriottico, l’infanzia della Abramović trascorre in condizioni di privilegio, quelle riservate agli ufficiali vicini al generale. In piena guerra fredda, Marina studia all’ <placename> Accademia di Belle Arti </placename>  della sua città, partecipa ad alcuni collettivi di giovani artisti – spesso mal tollerati dal regime per le loro ricerche ai limiti della rivolta – e riesce a proporre le sue opere all’estero già a partire dagli anni Settanta. I suoi primissimi lavori sono dipinti: paesaggi di nuvole, incidenti di camion ripetuti in maniera ossessiva, ovviamente un autoritratto, che non manca mai nel catalogo di una giovane artista.\n",
      "\n",
      "\t\t\t Ma non saranno queste le opere con cui si farà conoscere al mondo. Con un salto di qualità repentino e sorprendente, nel 1973 decide di lavorare sul suo corpo. Non lo dipinge, non lo maschera, ma lo  <placename> usa </placename>  come una macchina da portare al limite della resistenza e come superficie da manipolare attraverso gesti e strumenti anche cruenti. In ogni occasione, c’è una videocamera o un obiettivo fotografico a documentare la sua azione. Nella prima performance l’artista esegue un gioco russo nel quale penetra nello spazio tra le dita aperte di una mano con colpi di coltello ripetuti sempre più veloci. Di fronte a sé ha allineato venti coltelli: ogni volta che si ferisce, ne poggia uno e comincia a battere con un altro, registrando l’intero processo, senza fermarsi mai. Dopo aver ripetuto il gesto con tutte le lame a disposzione, riguarda l’intero processo e lo riproduce una seconda volta, facendo attenzione a imitare alla perfezione il ritmo dei colpi di coltelli, inclusi gli errori e le ferite. Il lavoro si intitola Rythm 10 (1973) ed è la prima di una serie di performance numerate a ritroso, nelle quali mette in scena dei gesti rituali in cui l’interesse di Marina non si limita soltanto a sperimentare la resistenza del corpo, ma mette in piedi meccanismi matematici, vicini alla costruzione di una partitura musicale. Guardata in profondità, la sua ricerca è figlia del rigore minimalista, spesso sovrastato dalla forza drammatica della messa in scena.\n",
      "\n",
      "\t\t\t Nel 1974 è la volta di una performance che illustra chiaramente quanto radicale sia la sua ricerca. Lo  <placename> Studio Morra di Napoli </placename>  annuncia che l’artista resterà in piedi al centro della galleria, dove ogni spettatore riceverà delle istruzioni all’ingresso:\n",
      "\n",
      "\t\t\t Ci sono 72 oggetti sul tavolo che possono essere usati su di me nel modo in cui desiderate\n",
      "\n",
      "\t\t\t Io sono l’oggetto\n",
      "\n",
      "\t\t\t Mi assumo completamente la responsabilità di quello che faccio\n",
      "\n",
      "\t\t\t Durata: 6 ore (dalle 20:00 alle 2:00)9.\n",
      "\n",
      "\t\t\t All’inizio il pubblico verifica timidamente l’impassibilità di Marina: i visitatori la accarezzano, le mettono la rosa in mano, le girano intorno. Gradualmente, però, prendono confidenza con la situazione. Di ora in ora la complicità si traduce in una familiarità che spinge alcuni a compiere gesti di sadica violenza sull’artista. Con le forbici le tagliuzzano i vestiti, lasciandola completamente nuda, le avvolgono le catene al collo, scrivono sulla sua pelle incidendola con le spine della rosa. Noncuranti delle lacrime che comincia a versare, diventano sempre più feroci, finché un uomo finisce per caricare la pistola e metterla nella mano della Abramović, la punta sul suo collo con il dito dell’artista sul grilletto. In quel momento si crea un tafferuglio tra il pubblico, finché non arriva il gallerista e getta l’arma dalla finestra. La tensione è arrivata al massimo, ma Marina non si muove. Solo allo scadere delle sei ore, stremata, avanza verso gli spettatori, provocando un fuggi fuggi generale.\n",
      "\n",
      "\t\t\t Quello che ho imparato è che se ti affidi e ti abbandoni al pubblico, loro possono arrivare a ucciderti. Mi sono sentita davvero violata, qualcuno mi ha infilato le spine della rosa nello stomaco. Si è creata un’atmosfera aggressiva. Dopo sei ore (come pianificato), mi alzai e iniziai a camminare verso la gente. Tutti scapparono via per sfuggire il confronto vero e proprio. È stata la pièce più pesante che abbia mai fatto, perché ero totalmente fuori controllo10.\n",
      "\n",
      "\t\t\t Nel 1976, ad  <placename> Amsterdam </placename> , l’incontro che determina i futuri dodici anni della sua vita: in occasione di una mostra cui sono invitati entrambi, conosce l’artista tedesco Ulay. In un bar, una sera, seduti l’uno accanto all’altro, Ulay nota che Marina ha strappato dalla sua agenda la pagina che corrisponde al giorno del suo compleanno. Tira fuori la sua e le mostra che anche lui ha la stessa abitudine. È colpo di fulmine: formano The Other, ma per tutti saranno sempre e solo Marina e Ulay, la coppia più radicale della Body Art, che inizia a girare il mondo su un pullmino trasformato in casa ambulante.\n",
      "\n",
      "\t\t\t Nella performance Breathing In/Breathing Out (Inspirare/Espirare, 1977) si baciano a bocca aperta respirando l’uno il fiato dell’altro, fino a soffocare. Dopo 17 minuti cadono a terra privi di sensi. In Light/Dark (Luce/Buio, 1977) siedono sui talloni uno di fronte all’altro. Si fissano e dopo pochi secondi parte uno schiaffo, ben assestato sulla guancia. Poi un altro e un altro ancora: prima lenti, poi sempre più veloci. La performance termina quando uno dei due si ferma, dopo circa venti minuti. AAA AAA (1978) li vede urlare sempre più forte a breve distanza l’uno dall’altra fino a perdere la voce. Sono sempre azioni ripetute, metafore del rapporto tra due persone, simbiotico e soffocante, ravvicinato e doloroso.\n",
      "\n",
      "\t\t\t Il mondo dell’arte è talmente affascinato dalle loro provocazioni che la  <placename> Fiera di Bologna </placename>  produce nel 1977 una loro performance che ha fatto storia: in piedi, nudi, uno di fronte all’altra, obbligano il pubblico a passare in mezzo a loro per entrare nella mostra. Ciascuno deve decidere da che parte girarsi e, inevitabilmente, finisce per sfiorarli. La tensione tra Marina e Ulay è sempre più intensa, la messa alla prova della loro fiducia reciproca sempre più audace. In Rest Energy (Riposo Energia, 1980) Marina tiene un arco in posizione verticale, Ulay tende la corda cui è fissata una freccia, pronta a scoccare e infilzare a morte Marina se dovesse allentare la presa. Due microfoni amplificano in tutta la stanza il battito del loro cuore.\n",
      "\n",
      "\t\t\t La loro complicità è esemplare: nella storia non si è mai visto prima un lavoro a quattro mani così perfettamente condiviso. Ognuna delle opere non potrebbe esistere senza la partecipazione di entrambi. Se nel corso dei secoli la parità di reputazione tra artisti uomini e artiste donne è sempre stata spostata più a favore del maschio, con questa coppia assistiamo ad un vero e proprio equilibrio perfetto.\n",
      "\n",
      "\t\t\t Non si tratta soltanto di un rapporto professionale, Marina e Ulay sono anche una coppia nella vita: bohémienne, nomade e interessata soltanto a realizzare performance radicali.\n",
      "\n",
      "\t\t\t Dopo dodici anni, la magia si interrompe. Finisce il rapporto sentimentale e, nel loro caso, finisce anche quello lavorativo. Per suggellare questo momento, nel 1988 decidono di realizzare un’azione monumentale: partono dagli estremi opposti della  <placename> Grande Muraglia </placename> , lui dal  <placename> deserto del Gobi </placename> , lei dal  <placename> Mar Giallo </placename>  – un posto di fuoco e uno d’acqua – per incontrarsi a metà strada, dopo 2500 km percorsi a piedi da ciascuno dei due. Si sarebbero incontrati, guardati negli occhi, abbracciati e si sarebbero detti addio. E così accade.\n",
      "\n",
      "\t\t\t Dopo la loro separazione, Marina continua una formidabile carriera, che la porterà a diventare un’artista globale, nota anche al di fuori del mondo dell’arte. Si definirà «la nonna della performance» quando deciderà di aprire ad  <placename> Amsterdam </placename>  il  <placename> MAI </placename> , Marina Abramović Institute, dove formare giovani artisti performer. Alcuni di loro rimetteranno in atto le sue performance storiche: Balkan Baroque (1997), nella quale per quattro giorni – sette ore al giorno – pulisce in modo ossessivo tonnellate di ossa per denunciare la guerra che continua a mietere vittime nell’ex  <placename> Iugoslavia </placename> , Cleaning the Mirror (Pulire lo specchio, 1955), in cui passa una spugna su uno scheletro, svolgendo un rituale nel quale non sono le ossa a pulirsi, ma lei a sporcarsi della polvere dello scheletro.\n",
      "\n",
      "\t\t\t L’opera che la consacra come una delle artiste più popolari del mondo è l’azione di cui è protagonista al MoMA di  <placename> New York </placename>  nel 2012. In occasione di una retrospettiva che le dedica il museo, resta seduta su una sedia per 700 ore, 8 ore al giorno: i visitatori possono accomodarsi uno alla volta di fronte a lei, dalla parte opposta di un tavolo e ricambiare il suo sguardo. La sedia non è rimasta quasi mai vuota e in totale si sono avvicendate quasi 1400 persone, alcune solo per pochi minuti, altre per un giorno intero. Uno degli ultimi giorni, il visitatore è una persona speciale: su quella sedia si siede Ulay. Dopo ventiquattro anni dall’ultimo abbraccio sono di nuovo insieme, uno di fronte all’altra, in un museo. È l’unico incontro che non lascia indifferente Marina: poco prima che lui si alzi, i due si sporgono in avanti per stringersi le mani. Un epilogo così commovente che nemmeno un grande autore di romanzi avrebbe potuto immaginarlo. Ulay muore nel marzo 2020, lei continua a sperimentare le possibilità che la tecnologia offre al suo corpo per trasformarsi in un elemento spirituale, affrontando il tema della performance in modo sempre più cerebrale grazie agli ologrammi, alla musica e all’influsso benefico dei cristalli. Un lavoro che si avvicina alle pratiche sciamaniche, che sfida la resistenza della mente, molto più che il corpo.\n",
      "\n",
      "\n",
      "\n",
      "\n",
      "\n",
      "Le donne di Shirin Neshat (1957)\n",
      "\n",
      "\n",
      "\t\t\t Shirin Neshat è nata a  <placename> Qazvin </placename> , in  <placename> Iran </placename> , nel 1957. Nel 1974 lascia il paese per studiare negli  <placename> Stati Uniti </placename> , ma cinque anni dopo si trova nella situazione di non poter più rientrare in patria a causa della rivoluzione islamica imposta dal regime dell’ayatollah Khomeini.\n",
      "\n",
      "\t\t\t Senza dubbio, la nostalgia, la separazione dalla mia famiglia, il sentimento di abbandono, il mio continuo rapporto irrisolto con l’ <placename> Iran </placename>  e, soprattutto, una vita in esilio hanno tutti giocato un ruolo importante nella formazione della mia visione. Pertanto la mia rappresentazione dell’ <placename> Iran </placename>  è chiaramente dal punto di vista di un’artista iraniana che non è stata nel suo paese per molto tempo, quindi piena di sentimento di nostalgia11.\n",
      "\n",
      "\t\t\t Solo alla morte del leader islamico, nel 1990, le è di nuovo possibile rientrare: dopo sedici anni, l’artista è fortemente colpita dal nuovo stile di vita che il regime teocratico impone agli iraniani, soprattutto alle donne, costrette a presentarsi in pubblico con il velo e limitate nell’espressione di sé e nelle attività che possono svolgere. Per questo Neshat matura la decisione di dedicare il proprio lavoro alla riflessione sulle profonde differenze che separano la cultura occidentale e quella islamico-orientale da cui proviene, soprattutto per quanto riguarda il ruolo e la condizione della donna.\n",
      "\n",
      "\t\t\t In Rapture, ci troviamo al centro tra due video-proiezioni: su una parete un gruppo di uomini si muove come in una perfetta coreografia, chiuso dentro le mura di una fortezza. Sull’altra una grande quantità di donne velate si aggira liberamente in un deserto. L’artista rovescia i ruoli, attribuendo alle donne una libertà di cui non possono godere nella società iraniana. L’obiettivo è quello di suscirare una reazione straniante nel pubblico, che non può evitare il confronto tra le due situazioni.\n",
      "\n",
      "\t\t\t Sono chiaramente influenzata dall’arte islamica classica, dove la nozione di bellezza gioca un ruolo importante ed è stata definita un mediatore tra gli umani e il divino. Se guardi da vicino il mio lavoro, l’essenza della simmetria, della ripetizione, dell’astrazione, del vuoto, delle composizioni geometriche e, soprattutto, l’incorporazione del testo con l’immagine, tutto è debitore alla tradizione islamica nell’arte e nell’architettura. Ma mi avvicino e incorporo sempre la bellezza in presenza di orrore, disturbo, dolore e violenza, che prende spunto dal materiale socio-politico delle mie narrazioni12.\n",
      "\n",
      "\t\t\t Quelle di Neshat sono sempre donne coraggiose, che imbracciano armi e danzano compatte come un esercito. Sono persone che non si scoraggiano di fronte ai soprusi dei maschi e si prendono cura del proprio mondo interiore, che possono condividere solo con altre donne. L’artista ha la capacità di ampliare l’orizzonte del suo discorso, facendo delle donne islamiche protagoniste delle sue opere non tanto il simbolo di una categoria sociale, confinata in un regime controverso, ma figure che parlano alle donne di tutto il mondo. Lo dimostrano le sue donne senza uomini, di cui racconta nel film Women Without Men, con il quale vince il Leone d’argento alla Mostra del cinema di Venezia nel 2009, o la struggente biografia della cantante Oum Kulthum, vero mito nel mondo arabo. Looking for Oum Kulthum è la storia di  <placename> Mitra </placename> , una regista iraniana che vive in esilio ed è talmente ossessionata da Oum Kulthum da volerne raccontare la biografia al cinema. Trovata la voce giusta in una maestra elementare, la regista subisce la sfiducia dei produttori, che non la ritengono all’altezza. Il progetto naufraga dietro le pressioni di un mondo maschilista.\n",
      "\n",
      "\t\t\t Con la poesia e il fascino che scaturisce dalle sue donne, Neshat ci conduce sempre al cospetto di persone che rappresentano un mondo di tradizioni e storie millenarie, tramandate soprattutto dalle madri alle proprie figlie.\n",
      "\n",
      "\n",
      "\n",
      "\n",
      "\n",
      "Le battaglie delle Guerrilla Girls (1985)\n",
      "\n",
      "\n",
      "\t\t\t L’esordio del gruppo artistico Guerrilla Girls, costituito da donne che non rendono manifesto il proprio nome, avviene in occasione della mostra An International Survey of Recent Painting and Sculpture (1984).\n",
      "\n",
      "\t\t\t Immaginate di essere artiste incazzate per il fatto che quasi tutte le opportunità nel mondo dell’arte vanno agli uomini bianchi. Immaginate di andare a una protesta davanti al Museum of Modern Art dopo aver aperto una mostra «internazionale» nel 1984 con 169 artisti ma solo 13 donne e 8 artisti di colore. Vi accorgete immediatamente che nessun frequentatore di musei se ne preoccupa! Immaginate di avere un momento aha e vi rendete conto che DEVE esserci un modo migliore – un modo schietto e indimenticabile – per sfondare i preconcetti delle persone e dimostrare loro che il sistema dell’arte non è una meritocrazia in cui musei, gallerie, critici e collezionisti ne sanno sempre più degli altri13.\n",
      "\n",
      "\t\t\t Il curatore, Kynaston McShine, invita gli artisti non presenti in mostra a fare una seria riflessione sulla propria carriera, sostenendo che se non hanno meritato di essere selezionati, forse dovrebbero cambiare lavoro. Apriti cielo. Le artiste del gruppo reagiscono inscenando una manifestazione pubblica di fronte al museo. Il loro nome deriva dal fatto che si presentano mascherate da gorilla, usando nomi di artiste del passato.\n",
      "\n",
      "\t\t\t Quando si rendono conto che la presenza di artisti di colore è ancora inferiore e nessuno tra loro è donna, decidono che accanto alla discriminazione di genere anche il razzismo sarebbe diventato uno dei temi principali del loro impegno attivista. In tempi recenti si sono dedicate anche al rispetto dei diritti Lgbtq nella cultura.\n",
      "\n",
      "\t\t\t Il gruppo è costituito da un numero flessibile di membri.\n",
      "\n",
      "\t\t\t Oltre 60 persone diventano membri delle Guerrilla Girls. Alcune restano per mesi, altri per decenni, altri ancora per un solo incontro. Sono etero, lesbiche e transgender; diverse per età, orientamento sessuale e classe; e appartengono a molte origini etniche: sud-asiatiche, afroamericane, latino-americane ed europee e così via. Ognuna prende il nome di un’artista donna morta come pseudonimo14.\n",
      "\n",
      "\t\t\t Con l’azione denominata Weenie Counts (Il fallo conta, 1989) iniziano a contare il rapporto tra autori e soggetti maschili e femminili nelle opere esposte nei musei più importanti del mondo, come il Metropolitan di  <placename> New York </placename> . In un loro celebre lavoro della fine degli anni Ottanta, affermano che le collezioni del MET sono costituite per meno del 5% da opere di artiste donne, ma l’85% rappresenta nudi femminili. Vale a dire che le donne continuano ad essere considerate più un oggetto dell’arte che un soggetto.\n",
      "\n",
      "\t\t\t Nel corso del tempo, il loro lavoro di critica mostra una tale coerenza e forza da venire quasi istituzionalizzato dalle medesime istituzioni museali che criticano. Oggi ci sono opere delle Guerrilla Girls al MoMA e al  <placename> Whitney Museum of Art </placename> , inclusi poster nelle collezioni dei musei. Più di 60 musei in tutto il mondo possiedono opere delle Guerrilla Girls nelle loro collezioni. Un numero ancora maggiore di musei e istituti organizza mostre, conferenze e dibattiti che discutono il loro lavoro. Ma questo non significa che abbiano smesso di essere critiche, anche perché non molte cose sono cambiate in questo senso negli ultimi trentacinque anni. Sessismo, razzismo e corruzione sono ancora all’ordine del giorno e fanno della ricerca di queste «ragazzacce» dell’arte un lavoro ancora molto contemporaneo.\n",
      "\n",
      "\n",
      "\n",
      "\n",
      "\n",
      "\t\t\t 1 Lea Vergine, L’altra metà dell’avanguardia 1910-1940, il Saggiatore,  <placename> Milano </placename>  2005, p. 17.\n",
      "\n",
      "\t\t\t 2 Matteo B. Bianchi, Yoko Ono, Add Editore, Torino 2018, p. 13.\n",
      "\n",
      "\t\t\t 3 Ivi, p. 15.\n",
      "\n",
      "\t\t\t 4 Ivi, p. 20.\n",
      "\n",
      "\t\t\t 5 Giosetta Fioroni, My story, Corraini,  <placename> Mantova </placename>  2013, p. 3.\n",
      "\n",
      "\t\t\t 6 Ivi, p. 23.\n",
      "\n",
      "\t\t\t 7 Binga, la poetessa che scelse il nome di un uomo: «L’importanza di chiamarsi Tomaso», in «Il Messaggero», 22 giugno 2019.\n",
      "\n",
      "\t\t\t 8 Cristiana Perrella, Tomaso Binga: la parola è donna, «Flash Art», 28 febbraio 2018.\n",
      "\n",
      "\t\t\t 9 Marina Abramović, Attraversare i muri, trad. it. di Alberto Pezzotta, Bompiani, Milano 2018, p. 39. Elenco degli oggetti in ordine alfabetico: Acqua, Ago, Alcool,  <placename> Ascia </placename> , Bastone, Benda, Bicchiere, Campana,  <placename> Candela </placename> ,  <placename> Cappello </placename> , Cappotto, Catene, Cerotto,  <placename> Coltello </placename>  da cucina, Coltello tascabile, Cotone,  <placename> Cucchiaio </placename> , Dolce, Fazzoletto,  <placename> Fiammiferi </placename> ,  <placename> Filo </placename> ,  <placename> Fiori </placename> , Flauto, Foglio bianco di carta,  <placename> Forbici </placename> ,  <placename> Forchetta </placename> ,  <placename> Forcina </placename> ,  <placename> Frusta </placename> , Giornale, Gomitolo, Libro, Macchina fotografica Polaroid, Martello,  <placename> Medaglia </placename> ,  <placename> Mela </placename> , Miele, Olio di oliva, Osso di agnello,  <placename> Pane </placename> ,  <placename> Penna </placename> ,  <placename> Pennacchio </placename> ,  <placename> Pettine </placename> ,  <placename> Pezzo di legno </placename> , Piatto, Pistola, Profumo,  <placename> Proiettile </placename> ,  <placename> Punta metallica </placename> , Ramo di rosmarino, Rosa,  <placename> Rossetto </placename> ,  <placename> Sale </placename> ,  <placename> Saponetta </placename> ,  <placename> Scalpello </placename> ,  <placename> Scarpe </placename> , Sciarpa, Sedia, Sega,  <placename> Spazzola </placename> ,  <placename> Specchio </placename> , Spillone, Stringhe di pelle,  <placename> Tubo metallico </placename> ,  <placename> Unghie </placename> ,  <placename> Uva </placename> , Vernice bianca, Vernice blu, Vernice rossa, Vino,  <placename> Zolfo </placename> , Zucchero.\n",
      "\n",
      "\t\t\t 10 Ibid.\n",
      "\n",
      "\t\t\t 11 Hugo Huerta Martin, Portrait of an Artist: A Dialogue with Marina Abramović, Tania Bruguera, Tracey Emin, Shirin Neshat, ORLAN, Yoko Ono e Kiki Smith, Anteism, Montreal 2017, pp. 84-85 (trad. dell’autore).\n",
      "\n",
      "\t\t\t 12 Ivi, p. 86.\n",
      "\n",
      "\t\t\t 13 Guerrilla Girls, The Art of Behaving Badly, Chronicle Books,  <placename> San Francisco 2020 </placename> , p. 4 (trad. dell’autore).\n",
      "\n",
      "\t\t\t 14 Ivi, p. 30.\n",
      "\n",
      "\n",
      "\n",
      "\n",
      "\n",
      "Aperture\n",
      "\n",
      "\n",
      "\t\t\t Negli anni Ottanta del Novecento l’avventura delle artiste prende una piega davvero inaspettata, se si considerano tutte le difficoltà che le donne hanno dovuto superare per emergere nel corso della storia.\n",
      "\n",
      "\t\t\t Il numero delle donne che producono opere d’arte aumenta in maniera esponenziale, l’attenzione del mercato e dei musei si fa sempre più accesa e raccontarne il lavoro in un capitolo di un libro diventa non solo riduttivo, ma anche poco rispettoso. Per questo le artiste degli ultimi anni meritano un volume autonomo, dedicato alla loro capacità originale e del tutto inedita di interpretare il nostro tempo.\n",
      "\n",
      "\t\t\t Sono donne che si sentono eredi di una tradizione forte e combattiva, persone che si sono affermate per l’intensità del proprio lavoro e l’originalità dello sguardo. Sono a pieno titolo artefici della piega sempre più concettuale ed eclettica assunta dall’arte contemporanea, non più costrette a ricerche in solitaria, spesso derivate dai loro drammi personali, o a dover contare solo su incontri casuali con i colleghi e le colleghe. Sono artiste che sperimentano tanti linguaggi: dalla performance alla pittura, dall’installazione al video, fino alla scultura, tecnica per secoli lontana dal mondo femminile.\n",
      "\n",
      "\t\t\t Le artiste sono una componente fondamentale della cultura contemporanea, sono talmente protagoniste da rendere anche ridicolo il ricorso alle quote rosa nell’arte. Sono il risultato di una storia millenaria a cui questo libro tenta di restituire il prestigio e il ruolo che meritano, perché l’arte di oggi, libera e visionaria, deve molto anche alle artiste che nei secoli hanno lasciato un segno profondo nel nostro immaginario. Raccontarlo non è mai abbastanza.\n",
      "\n",
      "\n",
      "\n",
      "\n",
      "\n",
      "\n"
     ]
    }
   ],
   "source": [
    "def insertString(string, doc, open, close, label):\n",
    "        castedString = list(string)\n",
    "        for i in doc.ents:\n",
    "            if i.label_ == label:\n",
    "                castedString[i.start_char-1] = castedString[i.start_char-1] + open\n",
    "                castedString[i.end_char-1] = castedString[i.end_char-1] + close\n",
    "\n",
    "        return ''.join(castedString)\n",
    "\n",
    "#execution\n",
    "\n",
    "print(insertString(txt, doc, ' <placename> ', ' </placename> ', 'LOC'))"
   ]
  }
 ],
 "metadata": {
  "kernelspec": {
   "display_name": ".venv",
   "language": "python",
   "name": "python3"
  },
  "language_info": {
   "codemirror_mode": {
    "name": "ipython",
    "version": 3
   },
   "file_extension": ".py",
   "mimetype": "text/x-python",
   "name": "python",
   "nbconvert_exporter": "python",
   "pygments_lexer": "ipython3",
   "version": "3.10.11"
  },
  "orig_nbformat": 4
 },
 "nbformat": 4,
 "nbformat_minor": 2
}
